آشنایی با اصطلاحات و مفاهیم پرکاربرد بورس یکی از ضروری‌ترین مواردی است که هر سرمایه گذاری باید انجام دهد. اینکه صندوق های سرمایه گذاری چه تعریفی دارد یا توجه به شاخص کل چه کمکی به سرمایه گذار یا معامله‌گران بورس می‌کند، از جمله مواردی هستند که باید برای سرمایه گذاری مستقیم یا غیرمستقیم در بورس با آ‌ن‌ها آشنا باشید. در ادامه این مطلب به‌طور اجمالی ۲۴ مورد از پرکاربردترین اصطلاحات و مفاهیم بورس  را با هم مرور می‌کنیم.

۱- مفاهیم بورس: شاخص کل
در بورس تهران شاخص بازدهی یا همان شاخص قیمت و بازده نقدی با نام TEDPIX شناخته می‌شود. این شاخص همان شاخصی است که همیشه در اخبار و رسانه‌ها از آن به‌عنوان شاخص بورس تهران صحبت می‌شود. شاخص کل در بین فعالان بازار و سرمایه گذاران یکی از پرکاربردترین شاخص‌هاست. این شاخص بیانگر سطح عمومی قیمت و سود سهام شرکت‌های پذیرفته‌ شده در بورس است، به‌عبارت‌دیگر تغییرات شاخص کل بیانگر میانگین بازدهی سرمایه گذاران در بورس است. برای درک ساده‌تر مفهوم شاخص کل، فرض کنید که شما از تمام شرکت‌های بورسی به تعداد مساوی خریداری کنید. در این صورت تغییرات شاخص کل بورس برابر با میزان بازدهی سبد سهام شما خواهد بود. در واقع شاخص کل تغییرات قیمت سهام و سودهای سالیانه‌ای را که شرکت‌ها به شما پرداخت می‌کنند، محاسبه می‌کند.

۲- مفاهیم بورس: صندوق‌های سرمایه‌گذاری قابل معامله در بورس (ETF)
صندوق‌های سرمایه‌گذاری قابل معامله در بورس ETF یا Exchange Tradable Found نوعی از صندوق‌های سرمایه گذاری است که از دارایی‌های متنوع تشکیل ‌شده و واحدهای آن در طول روز همانند سهام در بازار معامله می‌شود و ساختاری شبیه صندوق‌های سرمایه گذاری مشترک دارند؛ یعنی شما در طول ساعات و روزهایی که بازار معاملات سهام باز است، می‌توانید یک یا چند واحد از یک صندوق ETF را بخرید، یا چند واحد از آن را بفروشید. شما با خرید واحدهای‌ETF، پول خود را در صندوقی سرمایه گذاری می‌کنید که با استفاده از یک تیم مدیریت حرفه‌ای سعی می‌کند تا با تشکیل پرتفویی از سهام و انواع اوراق بهادار سود کسب کند. در صورتی که در خصوص صندوق‌های ETF سوال دارید می‌توانید برای آشنایی بیشتر با این نوع صندوق‌ها از مقاله «ETF چیست» استفاده کنید.

۳- مفاهیم بورس: صندوق‌های سرمایه‌گذاری مشترک
صندوق‌های سرمایه‌گذاری مشترک (Mutual Funds) یکی از مهم‌ترین سازوکارهای سرمایه گذاری در بازارهای مالی هستند که شرایط بازار را ازنظر ریسک و بازده برای سرمایه گذاران مختلف به‌ویژه برای سرمایه گذاران مبتدی مساعدتر می‌کنند. لازم است بدانید در کشورهای پیشرفته معمولا افراد اوراق بهادار را مستقیما معامله نکرده و در عوض پول‌های خود را در صندوق‌های سرمایه گذاری مشترک سرمایه گذاری می‌کنند. ایده اصلی این صندوق‌ها یک‌کاسه کردن پول های کم و سرمایه گذاری آن‌ها توسط یک گروه از مدیران با تجربه و حرفه‌ای است.

۴- مفاهیم بورس: صندوق سرمایه گذاری شاخصی
هدف صندوق سرمایه‌گذاری مبتنی بر شاخص‌ (Index fund) انطباق پرتفوی سرمایه گذاری با شاخص بازار سهام است. یک صندوق شاخصی، الزاماً منابع خود را براساس الگوی تعیین‌ شده برای یکی از شاخص‌های موجود در بازار، سرمایه گذاری می‌کند. شاخص مذکور می‌تواند شاخص کل یا یکی دیگر از شاخص‌های بازار سهام باشد. در این صندوق‌ها تنها زمانی خریدوفروش سهام ضرورت می‌یابد که وجهی به‌واسطه ورود سرمایه گذار جدید اضافه یا به دلیل خروج یک سرمایه گذار کم شود. مزیت اصلی صندوق‌های سرمایه گذاری مبتنی بر شاخص، هزینه‌های نسبتاً پایین آن‌ و حذف ریسک مدیریت صندوق‌ است.

۵- مفاهیم بورس: صندوق تضمین اصل سرمایه
صندوق تضمین اصل سرمایه، یکی از جدیدترین انواع صندوق‌های سرمایه‌گذاری در بازار سرمایه است که ضمن ایجاد بازدهی مناسب برای سرمایه‌گذاران، اصل سرمایه آن‌ها را نیز تضمین می‌کند. در واقع حتی در شرایط نزولی بازار بورس و کاهش قیمت سهام، سرمایه‌گذاران صندوق تضمین اصل سرمایه مفید با زیان روبرو نمی‌شوند و اصل سرمایه آن‌ها حفظ می‌شود. در شرایط صعودی بازار بورس نیز سرمایه‌گذاران این صندوق به شکل مطلوبی از افزایش قیمت سهام شرکت‌ها منتفع می‌شوند.

۶- مفاهیم بورس: سبدگردانی (Separately managed account)
سبدگردانی چیست؟ سبدگردانی در واقع چیدمان صحیح دارایی‌ها در قالب یک سبد مشخص است که مالکیت آن کاملاً متعلق به سرمایه گذار بوده و میزان هر یک از دارایی‌ها و زمان خریدوفروش آن‌ها نیز به‌دقت توسط سبدگردان تعیین و پایش می‌شود. ارائه این خدمت‌ مالی به سرمایه گذاران در جهان قدمتی بیش از نیم‌قرن دارد، اما در بازار نوپای ایران پس از تجربه ایجاد صندوق‌های سرمایه گذاری مشترک، اخیرا «سبدگردانی» مورد توجه قرار گرفته است؛ هرچند تا پیش‌ازاین نیز تجربه سبدگردانی به‌طور غیررسمی در یک دهه اخیر در بورس تهران وجود داشته است. سبدگردانی فرآیندی است که طی آن فرد خبره در امر سرمایه گذاری با همکاری تیمی از تحلیل‌گران حرفه‌ای و بر‌اساس خصوصیات، سطح ریسک‌پذیری و سرمایه هر سرمایه گذار، سبدی مناسب از دارایی‌های سهام، اوراق مشارکت و سکه طلا برای او تشکیل داده و به‌صورت مستمر بر آن نظارت و اعمال مدیریت می‌کند.

همچنین، با توجه به تغییر عوامل اثرگذار بر محیط سرمایه گذاری، تصمیمات لازم در جهت رسیدن به اهداف سبد و افزایش ارزش آن از طرف مدیر اتخاذ می‌شود.

۷- مفاهیم بورس: تحلیل تکنیکال و بنیادی
تحلیل بنیادی (Fundamental Analysis)‌ به دنبال محاسبه ارزش ذاتی هر سهم است و به این منظور به مطالعه هر چیزی، از وضعیت کلی اقتصاد و صنعت تا وضعیت مالی شرکت و مدیریت آن می‌پردازد؛ اما تحلیل تکنیکال (Technical Analysis)‌ از طریق مطالعه آمارهای فعالیت بازار مانند قیمت و حجم معاملات، به دنبال شناسایی الگوها و روندهایی است که نشان‌دهنده‌ حرکت آینده یک سهم به آن‌سو هستند. تحلیلگران بنیادی در جست‌و‌جوی این هستند که ارزش ذاتی​ سهام چقدر است و براساس دانسته‌های بنیادی اقدام به خرید و فروش و کسب سود می‌کنند؛ درحالی‌که تحلیلگران تکنیکال بر این باورند که کلیه اطلاعات در قیمت سهام نهفته است و با تشخیص روندها و الگوها می‌توان به سود رسید.

۸- مفاهیم بورس: اوراق بدهی
اوراق بدهی مانند اوراق قرضه دولتی و شرکتی، گواهی سپرده نوعی ابزارهای بدهی هستند که با شرایط معین بین دو طرف معامله می‌شوند. به‌بیان‌دیگر اوراق بدهی اسناد یا اوراق بهاداری هستند که به‌موجب آن شرکت انتشاردهنده متعهد می‌شود مبالغ مشخصی(بهره سالانه) را در زمان‌هایی خاص به دارنده آن پرداخت کند و در زمان مشخص(سررسید) اصل مبلغ را بازپرداخت کند. دارنده اوراق به‌عنوان بستانکار حق دریافت اصل و بهره آن را دارد، ولی هیچ مالکیتی در شرکت ندارد. خریدار این نوع اوراق در واقع به شرکت‌های بزرگ و دولت وام می‌دهد و با کمک آن سود ثابتی را به دست می‌آورد.

۹- مفاهیم بورس: پرتفوی (Portfolio)
پرتفوی یک واژه فرانسوی و به‌ظاهر خیلی پیچیده است، اما مفهوم کاملاً واضحی در بورس داشته و به مجموعه یا سبدی از دارایی‌های مالی گفته می‌شود. به‌بیان‌دیگر پرتفوی ترکیبی مناسب از سهام یا سایر دارایی‌هاست که یک سرمایه گذار آن‌ها را خریداری کرده ‌است. هدف از تشکیل پرتفوی سهام یا سبد سهام، کاهش ریسک غیرسیستماتیک سرمایه گذاری است؛ بدین ترتیب، سود یک سهم می‌تواند ضرر سهام دیگر را جبران کند. پرتفوی به‌صورت مستقیم توسط سرمایه گذاران نگهداری شده یا به‌وسیله سبدگردان‌های حرفه‌ای‌ مدیریت می‌شود. بازده سرمایه گذاری در پرتفوی معادل بازده متوسط آن پرتفوی خواهد بود؛ اما ريسك پرتفوی به‌دلیل کاهش ریسک غیرسیستماتیک در غالب موارد كمتر از متوسط ريسك سهام داخل سبد است.

صندوق‌های سرمایه گذاری مشترک و شرکت‌های سرمایه گذاری نمونه‌هایی هستند که به‌صورت پرتفوی سرمایه‌گذاری می‌کنند و برای قیمت‌گذاری آن‌ها مهمترین عامل ارزش خالص پرتفوی این شرکت‌هاست.

۱۰- مفاهیم بورس: دارایی تحت مدیریت (AUM)
دارایی تحت مدیریت (Asset Under Management)، نشان‌دهنده ارزش بازار همه دارایی‌های مالی است که یک‌نهاد مالی مانند صندوق سرمایه‌گذاری، شرکت سرمایه جسورانه یا یک کارگزاری، از طرف مشتریانش به مدیریت آن مشغول است. دارایی تحت مدیریت معمولا معیاری از اندازه و موفقیت شرکت مدیریت سرمایه‌گذاری است. شرکت‌های مدیریت سرمایه‌گذاری معمولا کارمزدهای خود را به‌تناسب دارایی تحت مدیریت تعیین می‌کنند، بنابراین دارایی‌های تحت مدیریت همراه با متوسط نرخ‌های کارمزد تعیین‌کننده اصلی درآمدهای یک شرکت مدیریت سرمایه‌گذاری هستند.

۱۱- مفاهیم بورس: ارزش خالص دارایی NAV
مفهوم ارزش خالص دارایی (Net Asset Value)در واقع ارزش روز همه دارایی‌ها شامل سهام، مطالبات سود سهام، ملک، اوراق با درآمد ثابت و… پس از کسر ارزش روز بدهی‌ها می‌باشد. اصطلاح NAV معمولا درباره ارزش خالص دارایی‌ شرکت‌های سرمایه‌‌گذاری، صندوق‌های سرمایه‌گذاری مشترک، صندوق‌های شاخصی، ETFها و سبدهای اختصاصی به‌کار می‌رود.

۱۲- مفاهیم بورس: عرضه اولیه
عرضه اولیه (IPO) به زمانی گفته می‌شود که سهام یک شرکت خصوصی برای اولین بار به عموم مردم عرضه می‌شود. عرضه‌های اولیه معمولاً توسط شرکت‌های کوچک و جوان که به دنبال سرمایه برای گسترش هستند انجام می‌شود، همچنین شرکت‌های بزرگ خصوصی نیز که به دنبال تبدیل‌شدن به سهامی عام هستند، عرضه عمومی اولیه انجام می‌دهند. جزئیات سهامی که عرضه می‌شود، در امیدنامه به اطلاع سرمایه‌گذاران بالقوه می‌رسد. از مزایای عرضه اولیه در بورس دستیابی ارزان‌تر به سرمایه، افزایش سرمایه، شفافیت اطلاعاتی و معافیت مالیاتی را می‌توان نام برد. از معایب این کار هزینه‌های قانونی، حقوقی و بازاریابی عرضه اولیه، الزام به افشای اطلاعات مالی، کاهش کنترل و افزایش ریسک دعاوی حقوقی است.

۱۳- مفاهیم بورس: بازار گاوی
در بازار گاوی (Bull market) تقاضا بسیار زیاد است و عرضه به‌ندرت صورت می‌گیرد. به‌عبارت‌دیگر، سرمایه‌گذاران با امید به آینده رو به رشد بازار، اقدام به خرید سهام جدید می‌کنند و فروشندگان نیز تمایلی برای فروش ندارند. بازار گاوی به دوره‌ای گفته می‌شود که قیمت‌ها در حال افزایش است. ویژگی اصلی بازار گاوی، خوش‌بینی، اعتماد سرمایه‌گذاران و انتظار ادامه روند افزایشی است. بازار گاوی در مقابل بازار خرسی قرار دارد. بازارهای گاوی و خرسی معمولاً با چرخه‌های تجاری هم‌زمان هستند. شروع بازار گاوی معمولاً نشان‌دهنده‌ گشایش اقتصادی است، زیرا عقاید عمومی درباره وضعیت اقتصادی آینده، قیمت سهام را تغییر می‌دهد. همچنین بازارهای خرسی قبل از رکود اقتصادی شروع می‌شوند.

۱۴- مفاهیم بورس: بازار خرسی
بازار خرسی (Bear market) موقعیتی است که در آن قیمت اوراق بهادار کاهش‌یافته و خوش‌بینی سرمایه‌گذاران تبدیل به ترس و بدبینی می‌شود. به‌بیان‌دیگر در بازار خرسی، جوی منفی بر بازار حاکم است و همین امر رمقی برای سرمایه‌گذاران به‌منظور خرید سهام جدید باقی نمی‌گذارد. بازار خرسی نباید با اصلاح قیمت‌ها اشتباه گرفته شود، اصلاح قیمت‌ها روند کوتاه‌مدت دارد و کمتر از دو ماه طول می‌کشد. در اصلاح قیمت سرمایه‌گذاران می‌توانند یک نقطه ورود پیدا کرده سهام را بخرند، درحالی‌که در بازار خرسی نقطه ورود وجود ندارد.

۱۵- مفاهیم بورس: ارزش ذاتی
ارزش ذاتی (Intrinsic value) در علوم مالی به ارزش واقعی سهام یک شرکت یا یک دارایی اطلاق می‌شود که بر پایه بررسی تمامی ابعاد کسب‌وکار مورد نظر، از جمله صورت‌های مالی ، پتانسیل رشد سودآوری شرکت در سال‌های آینده و لحاظ دارایی‌های مشهود و نامشهود انجام گرفته ‌است.
با این تفاسیر شاید برای شما این سؤال به‌وجود آید که چه تفاوتی بین قیمت بازار و قیمت یا ارزش ذاتی یک سهم وجود دارد؟ بگذارید با یک مثال توضیح دهیم. فرض کنید قیمت بازار سهم شرکت الف، هم‌ اکنون ۲۰۰ تومان است. به‌بیان‌دیگر، سهام شرکت الف هم‌اکنون با قیمت ۲۰۰ تومان در بورس در حال خریدوفروش است؛ اما سرمایه‌گذاران زیادی همچنان متقاضی خرید این سهم هستند. اگر از سرمایه‌گذاران خریدار سهم سؤال کنید که چرا قصد دارید سهام این شرکت را خریداری کنید؟ پاسخ همه آن‌ها این خواهد بود که «به نظر ما، این سهم بیشتر از ۲۰۰ تومان ارزش دارد.» معنی این جمله این است که ارزش واقعی سهام شرکت الف، از نگاه آن‌ها بیشتر از قیمت بازار این سهم است. بنابراین، در یک تعریف ساده، ارزش ذاتی یک سهم، بیانگر قیمتی است که سرمایه‌گذاران برای سهم قائل هستند. طبیعتا اگر از دید سرمایه‌گذاران، ارزش ذاتی یک سهم پایین‌تر از ارزش بازار آن سهم باشد، این سهم گزینه مناسبی برای فروش خواهد بود.
گفتنی است ارزش ذاتی یکی از پارامترهای کلیدی در تحلیل بنیادی محسوب می‌شود. تحلیلگران با در نظر گرفتن دارایی‌های مشهود و نامشهود و محاسبه سودآوری شرکت‌ در سال‌های آتی، ارزش ذاتی شرکت را به‌دست می‌آورند و آن را با ارزش روز سهم مذکور مقایسه می‌کنند. تصمیم درباره خرید یا فروش سهم توسط تحلیلگران به‌تفاوت قیمت ارزش ذاتی و ارزش روز بازار آن بستگی دارد.

۱۶- مفاهیم بورس: ضریب بتا
ضریب بتا(β) معیاری است که براساس داده‌های تاریخی معاملات سهام بدست آمده و معرف میزان ریسک سیستماتیکی است که سرمایه‌گذار با تصاحب آن سهم نسبت به‌کل بازار متحمل می‌شود. بتای یک سرمایه‌گذاری نشان‌دهنده‌ میزان نوسان آن سرمایه‌گذاری نسبت به بازار است. اگر بتا کوچک‌تر از یک باشد، آن سرمایه‌گذاری نسبت به بازار نوسان کمتر و اگر بتا بیشتر از یک باشد آن سرمایه‌گذاری نسبت به بازار نوسان بیشتری دارد. بتای بازار که شامل همه دارایی‌های قابل سرمایه‌گذاری است، برابر با یک است.

۱۷- مفاهیم بورس: آربیتراژ
آربیتراژ (Arbitrage) به معنی سود بردن از تفاوت قیمتی میان دو یا چند بازار است، از دیدگاه علمی، آربیتراژ احتمال سود بدون ریسک پس از کسر هزینه‌های انجام معامله است. به‌بیان‌دیگر آربیتراژ به معنای بهره گرفتن از تفاوت قیمت بین دو یا چند بازار برای کسب سود است؛ مثلا تفاوت قیمت فلز مس در بورس لندن و بورس شانگهای چین می‌تواند باعث آربیتراژ معامله‌گران مس بین این دو بازار شود.

سود آربیتراژی زمانی ایجاد می‌شود که یک کالای مشابه در دو بازار مختلف یا در مواردی خاص در دو قالب متفاوت عرضه می‌شود، اما قیمت‌های یکسانی ندارد. آربیتراژ این امکان را به وجود می‌آورد که در بلندمدت قیمت‌ها به میزان زیادی از ارزش منصفانه فاصله نگیرند. با فاصله گرفتن قیمت‌ها در یک بازار از قیمت منصفانه، آربیتراژگران فعال شده و با خرید این کالا از بازارهای دیگر ‌قیمت را به قیمت منصفانه نزدیک می‌کنند. در انجام آربیتراژ توصیه می‌شود که خرید در یک بازار و فروش در بازار دیگر به‌صورت هم‌زمان انجام بگیرد تا از ریسک تغییر قیمت در یکی از بازارها جلوگیری شود.

۱۸- مفاهیم بورس: سهام شناور آزاد
سهام شناور آزاد (Free Float) بخشی از سهام یک شرکت است که دارندگان آن، آماده عرضه و فروش آن سهام هستند و قصد ندارند با حفظ آن قسمت از سهام، در مدیریت شرکت مشارکت کنند و انتظار می‌رود، در آینده نزدیک، قابل معامله باشد. برای محاسبه سهام شناور آزاد باید ترکیب سهامداران بررسی شده و سهامداران راهبردی را مشخص کرد. سهامدار راهبردی، سهامدارانی هستند که در کوتاه‌مدت، قصد واگذاری سهام خود را نداشته و معمولاً می‌خواهند برای اعمال مدیریت خود، این سهام را حفظ کنند.

۱۹- مفاهیم بورس: سود هر سهم و سود پرداختی سهام
سود هر سهم یا EPS عبارت است از مقدار سود خالص شرکت به ازای هر سهم. سود سهام پرداختی به ازای هر سهم یا DPS عبارت است از بخشی از سود هر سهم که در مجمع بین سهامداران تقسیم می‌شود و نشانگر مقدار سود نقدی توزیع‌شده توسط شرکت است.

۲۰- مفاهیم بورس: نماد
نماد عبارت است از کد یا نام اختصاری شرکت‌ها که برای سهولت شناسایی و دسته‌بندی آن‌ها در بورس مورد استفاده قرار می‌گیرد. به‌عنوان‌مثال شرکت ملی مس ایران با نماد «فملی» یا پالایشگاه نفت بندرعباس با نماد «شبندر» در بازار بورس و تالارهای معاملاتی معرفی می‌شوند. بد نیست بدانید معمولا حرف اول در یک «نماد» نشان‌دهنده صنعت مربوطه و بخش دوم خلاصه‌ای از نام شرکت است.
به‌عنوان‌مثال تمام شرکت‌های بورس اوراق بهادار تهران که در گروه بانک‌ها، مؤسسات اعتباری و سایر نهادهای پولی فعالیت می‌کنند نمادشان با حرف «و» شروع می‌شود.

۲۱- مفاهیم بورس: بازار خارج از بورس (OTC)
بازار خارج از بورس (Over The Counter) یک بازار غیرمتمرکز و بدون مکان فیزیکی است که معامله به‌طور مستقیم بین دو نفر انجام می‌شود و قیمت معامله لزوماً به‌صورت عمومی منتشر نمی‌شود. در این بازار قیمت‌ها براساس مذاکره تعیین می‌شوند و معاملات از طریق شبکه‌های کامپیوتری، تلفن و ایمیل صورت می‌گیرد. محصولات معامله‌ شده در بورس باید استاندارد باشند، درحالی‌که این محدودیت در بازار خارج از بورس وجود ندارد و طبق قرارداد دو طرف، ویژگی‌های مورد معامله مشخص می‌شود.

۲۲- مفاهیم بورس: صندوق مختلط
صندوق مختلط یکی از انواع صندوق های سرمایه گذاری در بازار سرمایه است که در سهام و اوراق با درآمد ثابت به نسبت تقریباً مساوی سرمایه‌گذاری می‌کند.

۲۳ – مفاهیم بورس: صندوق سهامی
صندوق‌ سهامی نوعی از صندوق سرمایه گذاری است که حداقل ۷۰ درصد از ترکیب دارایی‌های خود را در سهام شرکت‌های پذیرفته‌شده در بورس یا بازار اول و دوم فرابورس سرمایه‌گذاری می‌کند. در واقع تمرکز سرمایه‌گذاری صندوق سهامی بیشتر بر روی سهام است و مقدار کمی از پرتفوی آن به اوراق درآمد ثابت و اوراق مشارکت اختصاص داده می‌شود. به همین دلیل به آن صندوق سهامی گفته می‌شود.

۲۴- مفاهیم بورس: افزایش سرمایه
معمولا شرکت‌ها به دلیل تامین منابع مالی جدید برای گسترش فعالیت‌های شرکت و اصلاح ساختار سرمایه شرکت نسبت به افزایش سرمایه اقدام می‌کنند. چهار روش برای افزایش سرمایه وجود دارد که عبارتند از: افزایش سرمایه از محل اندوخته یا انباشته، افزایش سرمایه از محل آورده نقدی، افزایش سرمایه از محل تجدید ارزیابی دارایی‌ها و افزایش سرمایه به روش صرف سهام، که هر شرکت متناسب با شرایط و نیاز خود می‌تواند از یکی یا ترکیبی از روش‌ها استفاده کند.

۲۵- مفاهیم بورس: قیمت پایانی
قیمت پایانی در بورس نشان‌دهنده میانگین وزنی قیمت معاملات سهام در طول یک روز معاملاتی است. این قیمت با توجه به عواملی مانند حجم مبنا، حجم معاملات سهم و قیمت پایانی روز قبل تعیین می‌شود. به عبارت دیگر، قیمت پایانی نتیجه‌ای از معاملات روزانه است که بر اساس وزن معاملات انجام شده محاسبه می‌شود.

۲۶- مفاهیم بورس: دامنه نوسان
دامنه نوسان قیمت در بورس محدوده‌ای را مشخص می‌کند که قیمت یک سهم می‌تواند در آن تغییر کند. این محدوده به عنوان سقف و کف قیمت سهم در طول یک روز معاملاتی تعیین می‌شود. به عبارت دیگر، قیمت سهم تنها می‌تواند در محدوده‌ای که توسط دامنه نوسان مجاز تعیین شده است، نوسان داشته باشد.

۲۷- مفاهیم بورس: حجم مبنا
حجم مبنا در بورس به حداقل تعداد سهامی اطلاق می‌شود که باید در طول یک روز معاملاتی خرید و فروش شود تا تغییرات قیمت پایانی سهم مطابق با دامنه نوسان مجاز اعمال شود. این مفهوم به منظور جلوگیری از نوسانات شدید و غیرمعمول در قیمت سهام و افزایش ثبات بازار استفاده می‌شود.

۱. صندوق‌های سرمایه‌گذاری ETF چیست؟
ETF یا Exchange Tradable Found نوعی از صندوق‌های سرمایه گذاری است که واحدهای آن همانند سهام در بازار معامله می‌شود. این صندوق‌ها از دارایی‌های متنوع تشکیل ‌شده و ساختاری شبیه صندوق‌های سرمایه گذاری مشترک دارند.
۲. اوراق بدهی چیست؟
اوراق بدهی اسناد یا اوراق بهاداری هستند که شرکت انتشاردهنده متعهد می‌شود مبالغ مشخصی(بهره سالانه) را در زمان‌هایی خاص به دارنده آن پرداخت کند و در زمان مشخص(سررسید) اصل مبلغ را بازپرداخت کند.

۳. سود هر سهم و سود پرداختی سهام به چه معناست؟
سود هر سهم یا EPS عبارت است از مقدار سود خالص شرکت به ازای هر سهم. سود سهام پرداختی به ازای هر سهم یا DPS عبارت است از بخشی از سود هر سهم که در مجمع بین سهامداران تقسیم می‌شود.

۴. ضریب بتا چیست؟
ضریب بتا(β) معیاری است که براساس داده‌های تاریخی معاملات سهام بدست می‌آید. این ضریب معرف میزان ریسک سیستماتیکی است که سرمایه‌گذار با تصاحب آن سهم نسبت به‌کل بازار متحمل می‌شود.

صندوق سرمایه‌گذاری اهرمی
صندوق‌ اهرمی یک نوع صندوق سرمایه‌گذاری است که از تکنیک‌ اهرم مالی برای به دست آوردن بازدهی مضاعف از یک سرمایه‌گذاری استفاده می‌کند. این صندوق همزمان از دو ساز و کار «صدور و ابطال» و «قابل معامله در بورس (ETF)» برای سرمایه‌گذاری و انتقال مالکیت واحد‌ها استفاده می‌کند. سازوکار نوع واحدهای این صندوق با سطح ریسک آن‌ها ارتباط دارد. به این صورت که واحدهای صدور و ابطالی را واحدهای بدون ریسک و واحدهای قابل معامله در بورس را واحدهای پرریسک در نظر می‌گیرند. پرتفوی این صندوق‌ها را عمدتا سهام و حق تقدم سهام تشکیل می‌دهد.

کمی بیشتر درباره صندوق‌ اهرمی بدانیم
برای درک مفهوم صندوق اهرمی، ابتدا باید فلسفه اهرم را بدانیم. اهرم‌ ابزاری است که به وسیله آن می‌توان نیروی بیشتری اعمال کرده و اقداماتی نظیر جابه‌جا کردن وسایل یا تجهیزات سنگین را انجام داد. در واقع اهرم‌ نیرو را چند برابر می‌کند.

حال باید به این سوال بپردازیم که اهرم در صندوق سرمایه‌گذاری به چه صورت عمل می‌کند؟ در صندوق‌‌ های اهرمی می‌توان با بهره‌گیری از مکانیزم اهرم، بازده سرمایه‌گذاری را چند برابر کرد. به این معنی که با سرمایه‌گذاری در یک صندوق اهرمی، امکان دریافت سود مضاعف وجود دارد. البته باید به این مسئله نیز دقت داشت که در صورت کاهش ارزش صندوق اهرمی، مکانیزم اهرم منجر به چند برابر شدن زیان سرمایه‌گذار نیز می‌شود. به عبارت ساده‌تر در صندوق اهرمی، ریسک سرمایه‌گذاری به نسبت سایر صندوق‌ها افزایش قابل توجهی دارد. به این معنا که در دوره‌های رونق و رکود بازار، مکانیزم اهرم باعث ایجاد سود یا زیان مضاعف برای سرمایه‌گذاران خواهد شد.

واحدهای سرمایه‌گذاری در صندوق اهرمی
واحد‌های سرمایه‌گذاری در صندوق‌های سرمایه‌گذاری اهرمی به‌طور کلی به دو دسته بدون ریسک (با تضمین حداقل سود) و پرریسک (با امکان بازدهی مضاعف) تقسیم‌بندی می‌شوند. پس از دریافت مجوز اولیه، امکان صدور واحدهای بدون ریسک حداکثر به میزان دو برابر تعداد واحدهای پرریسک فراهم می‌شود. لازم به ذکر است واحدهای بدون ریسک به صورت “صدور و ابطالی” در دسترس بوده و واحدهای پرریسک در تابلوی فرابورس معامله خواهند شد.

سازوکار صندوق های اهرمی
همانطور که اشاره شد، این صندوق‌ها از دو سازوکار صدور و ابطالی (بدون ریسک) و قابل معامله (پرریسک) استفاده می‌کنند. واحد‌های صدور و ابطالی (بدون ریسک) صندوق اهرمی محدوده کف و سقف سود مشخص شده دارند. به‌عنوان مثال صندوق اهرمی X را با کف بازدهی ۲۵٪ و سقف بازدهی ۲۸٪ در نظر بگیرید. با وجود این کف و سقف بازدهی، سرمایه‌گذاری در واحدهای صدور و ابطالی صندوق‌اهرمی بدون ریسک خواهد بود. به این معنی که اگر حتی بازدهی صندوق منفی باشد، سرمایه‌گذارانی که واحدهای بدون ریسک را خریداری کرده‌اند، به اندازه کف بازدهی (۲۵٪) سود کسب می‌کنند. از سوی دیگر اگر بازدهی صندوق بیش از سقف بازدهی واحدهای بدون ریسک باشد، همان ۲۸٪ سود در نظر گرفته شده به سرمایه‌گذاران تعلق خواهد گرفت.
در مقابل، عملکرد واحدهای قابل معامله (پرریسک) صندوق‌‌ اهرمی متفاوت است و نرخ بازدهی مشخص و ثابتی ندارند. به این صورت که واحدهای پرریسک صندوق اهرمی به دلیل وجود اهرم، امکان نوسانات بالایی دارند. به عنوان نمونه اگر بازدهی واحدهای بدون ریسک صندوق اهرمی کمتر از کف بازدهی باشد، کمبود بازدهی از محل واحدهای پرریسک جبران می‌شود. می‌توان این‌گونه گفت که در زمان‌هایی که بازار منفی است و سیر نزولی را در پیش دارد، واحدهای پرریسک پشتیبان واحدهای بدون ریسک هستند و سوددهی آن‌ها را تضمین می‌کنند. از سوی دیگر در صورتی‌که بازدهی واحدهای بدون ریسک بیشتر از سقف بازدهی آن باشد، مازاد بازدهی به سرمایه‌گذاران واحدهای پرریسک تعلق می‌گیرد.

بازدهی در صندوق‌های اهرمی
با توجه به سازوکار صندوق اهرمی ۳ حالت در خصوص کسب بازدهی برای واحدهای بدون ریسک و پرریسک امکان وقوع دارد:

۱) صندوق اهرمی x را در نظر بگیرید که دارای سقف بازدهی ۲۸٪ و کف بازدهی ۲۵٪ برای واحد‌های بدون ریسک است. اگر بازدهی این صندوق در یک سال ۳۰٪ باشد، افرادی که نسبت به‌ خرید واحد‌های بدون ریسک اقدام کرده‌اند و بدون تغییر در آورده سرمایه‌گذاری تمامی ۳۶۵ روز سال را در صندوق باقی مانده‌اند، در پایان سال همان ۲۸ درصد سود را دریافت خواهند کرد و ۲٪ مابقی نیز به سرمایه‌گذاران واحدهای پرریسک تعلق می‌گیرد. در واقع سرمایه‌گذاران واحدهای پر ریسک علاوه‌‌بر بازدهی اصلی این واحدها، سود بیشتری از محل سود مازاد واحدهای بدون ریسک کسب می‌کنند. البته لازم به ذکر است که این محاسبات به صورت روزشمار در صندوق صورت می‌گیرد.

۲) اگر بازدهی صندوق‌ اهرمی ۱۰٪ باشد افرادی که واحدهای بدون ریسک را خریداری کرده‌اند کف بازدهی ۲۵٪ را دریافت می‌کنند. در واقع کمبود بازدهی واحدهای بدون ریسک از محل واحدهای پرریسک تامین می‌شود و سرمایه‌گذاران واحدهای پرریسک در چنین شرایطی که بازدهی صندوق کمتر از کف بازدهی واحدهای بدون ریسک است، سودی به نسبت کمتر از بازدهی کلی صندوق را دریافت خواهند کرد یا دچار زیان خواهند شد.

۳) در صورتی که بازدهی صندوق در بازه‌ای مابین کف و سقف سود دهی مشخص شده برای واحدهای بدون ریسک (۲۵ تا ۲۸ درصد) قرار داشته باشد، همان میزان بازده کسب شده برای سرمایه‌گذار در نظر گرفته خواهد شد. به عنوان مثال اگر بازدهی صندوق ۲۵٪ باشد همان ۲۵٪ بازدهی به سرمایه‌گذاران واحدهای بدون ریسک و پرریسک پرداخت می‌شود.


1. صندوق اهرمی چیست؟
صندوق‌ اهرمی یکی از انواع صندوق‌های سرمایه‌گذاری است که از تکنیک‌ اهرم مالی برای به دست آوردن  بازدهی مضاعف از یک سرمایه‌گذاری استفاده می‌کند. این صندوق همزمان از دو ساز و کار «صدور و ابطال» و «قابل معامله در بورس (ETF)» برای سرمایه‌گذاری و انتقال مالکیت واحد‌ها استفاده می‌کند.

2. صندوق اهرمی چند نوع واحد برای سرمایه‌گذاری دارد؟
واحد‌های سرمایه‌گذاری در صندوق اهرمی به‌طور کلی به دو دسته پر ریسک (واحدهای قابل معامله) و بدون ریسک (واحدهای صدور و ابطالی) تقسیم‌بندی می‌شوند.

3. چگونه می‌توان سرمایه‌گذاری کم‌ریسکی در صندوق اهرمی داشت؟
برای واحدهای صدور و ابطالی صندوق های اهرمی، نرخ کف و نرخ سقف بازدهی مشخص شده است. حال اگر بازدهی کلی صندوق در یک روز کمتر از نرخ کف این واحدها باشد، این مبلغ از محل واحدهای قابل معامله جبران می‌شود.


مفهوم تورم چیست؟
تورم به معنی افزایش سطح عمومی قیمت‌ها بوده و افزایش یا کاهش در آن نشان‌دهنده تغییر سرعت افزایش قیمت‌ها است. کاهش تورم به معنای ارزان شدن کالاها و کمتر شدن قیمت آن‌ها نیست، بلکه به معنای کاهش سرعت رشد قیمت‌هاست.  به عنوان مثال، زمانی که گفته می‌شود تورم از ۱۵ درصد به ۱۰ درصد رسیده است به این معناست که آهنگ رشد قیمت‌ها از ۱۵ درصد به ۱۰ درصد رسیده است.

محاسبه تورم
تورم بر اساس تغییرات شاخص قیمت مصرف‌کننده (CPI) محاسبه می‌شود. این شاخص دربرگیرنده تعدادی از کالاها و خدمات است که هر کدام از این کالاها وزن خاصی در آن دارند. به عنوان مثال مقدار این شاخص در ابتدای سال ۹۷ برابر با ۱۱۲.۹ بود. این مقدار در انتهای سال ۹۷ برابر با ۱۶۴.۳ شد و بر اساس میزان این تغییرات که به عنوان تورم در نظر گرفته می‌شود، نرخ تورم برابر با ۴۵.۵ درصد شد.

در ادامه به منظور درک بهتر مفهوم تورم باید بررسی شود تغییرات قیمت کدام یک از اقلام شاخص مصرف‌کننده در کل باعث دستیابی به رشد قیمت ۴۵.۵ درصدی شده است. ممکن است برخی از اقلام این شاخص حتی کاهش قیمت را تجربه کرده باشند. اما در نهایت افزایش قیمت برخی دیگر از اقلام که وزن بیشتری دارند باعث رشد قیمت نهایی شده است.
به عنوان مثال
برای مثال در شاخص قیمت مصرف‌کننده سهم مواد غذایی و حمل‌ونقل بیشتر از سایر موارد است. افزایش قیمت این گروه حدود ۶۱ درصد بوده و سایر اقلام افزایش قیمت کمتری را تجربه کرده‌اند. در نهایت تورم به دلیل خنثی‌سازی تغییرات قیمتی، عددی کمتر از ۶۱ درصد را نشان می‌دهد. این در حالی است که اغلب مردم، تغییرات قیمت اقلامی که ملموس‌تر هستند را مبنای افزایش یا کاهش تورم در نظر می‌گیرند.

عوامل موثر بر تورم
تورم به عنوان یک پدیده اقتصادی، ناشی از تأثیر چندین عامل است:
۱-  افزایش حجم پول در جامعه: زمانی که بانک‌ها میزان نقدینگی را بیش از حد افزایش دهند، ممکن است این امر به رشد تقاضای کلی برای کالاها و خدمات منجر شده و در نتیجه سبب بالا رفتن قیمت‌ها شود.
۲- کاهش ارزش پول ملی: وقتی ارزش واحد پولی یک کشور کاهش یابد، مردم تمایل بیشتری به خرید کالاهای باکیفیت و ماندگار پیدا می‌کنند. این موضوع باعث افزایش تقاضا و در نهایت رشد قیمت‌ها می‌گردد.
۳-  افزایش هزینه‌های تولید: زمانی که هزینه‌های مرتبط با تولید و ارائه کالاها و خدمات بالا می‌رود، شرکت‌ها ممکن است این افزایش هزینه را به مصرف‌کنندگان منتقل کنند.
۴-  نوسانات اقتصادی: تغییرات اقتصادی مانند دوره‌های رکود و شکوفایی، می‌تواند بر میزان تقاضا و در نتیجه قیمت‌ها اثرگذار باشد.
لازم به ذکر است که میزان و آثار تورم بر اقتصاد هر کشور متفاوت است و بستگی به سیاست‌های پولی و مالی آن کشور دارد. دولت از طریق سیاست‌های مالی و بانک مرکزی از طریق سیاست‌های پولی می‌توانند بر این موضوع اثرگذار باشند.
اثرات منفی تورم
اقلامی مانند پوشاک، غذا، حمل و نقل و خدمات پزشکی برای مردم از اهمیت بالایی برخوردار هستند. افزایش قیمت این اقلام تاثیرات بدی بر کیفیت زندگی مردم می‌گذارد و شرایط ناامیدکننده‌ای را برای آن‌ها ایجاد می‌کند. این ناامیدی مردم جامعه بر چرخه اقتصاد کشور نیز تاثیر منفی می‌گذارد.
علاوه بر تاثیر مخربی که نرخ تورم بر قدرت خرید افراد می‌گذارد و فشاری که بر زندگی روزمره آن‌ها وارد می‌کند، ارزش دارایی‌های آن‌ها، به‌خصوص دارایی‌هایی که به‌صورت نقد نگهداری می‌کنند را نیز کاهش می‌دهد.
تورم و سرمایه گذاری

در شرایط تورمی، سرمایه‌گذاری به عنوان راهکاری برای مقابله با این پدیده اقتصادی به کار می‌رود. از این رو، برخورداری از دانش سرمایه‌گذاری کافی در بازارهای مختلف مانند مسکن، ارز، طلا و بورس باید مورد توجه قرار بگیرد. از طرف دیگر، سرمایه لازم برای ورود به هریک از این بازارها نیز متفاوت است.

شاید برخی از افراد با توجه به میزان تخصص و آگاهی از شرایط اقتصادی و میزان پس‌انداز خود، قدرت ورود به هر بازاری برای سرمایه‌گذاری را نداشته باشند. این در حالی است که با توجه به ابزار‌ی مانند صندوق سرمایه گذاری، ورود افراد به بازار سرمایه، با هر سطح از دانش و هر میزان سرمایه را تسهیل شده است. سپرده‌گذاری در بانک نیز در این شرایط تورمی و با کاهش نرخ سپرده بانک‌ها معقول و منطقی نیست. چرا که اغلب اوقات، نرخ بهره بانکی نرخ تورم را پوشش نمی‌دهد.


۱- چگونه می‌توان از ارزش دارایی خود در برابر تورم محافظت کرد؟
به صورت کلی پرکاربردترین روش برای مقابله با تورم، سرمایه‌گذاری در دارایی‌های مختلف است. البته این اقدام نیاز به آشنایی با مفاهیم، اصول و روش‌های سرمایه‌گذاری دارد. به همین دلیل، سرمایه‌گذاری غیرمستقیم و استفاده از صندوق‌های سرمایه‌گذاری، به‌خصوص در ابتدای راه، انتخاب مناسب‌تری به شمار می‌رود.

۲-آیا سرمایه‌گذاری در سپرده‌های بانکی یا اوراق با درآمد ثابت، در حفظ ارزش دارایی موثر است؟
این موضوع بستگی به میزان تورم و نرخ سود بانکی یا سود اوراق درآمد هر کشور دارد. به صورت کلی، اگر نرخ سود یک سرمایه‌گذاری از نرخ تورم بیشتر باشد، می‌توان آن را موقعیت مناسبی برای سرمایه‌گذاری در نظر گرفت.

۳- چه عواملی بر تورم موثر است؟
عواملی مانند افزایش حجم پول، کاهش ارزش پول، افزایش هزینه‌های تولید، نوسانات اقتصادی و … بر میزان تورم تاثیرگذار هستند.


آشنایی با شرکت بورس اوراق بهادار تهران
شرکت بورس اوراق بهادار تهران به عنوان یکی از ارکان بازار سرمایه ایران در نیمه‌ دوم سال ۱۳۴۶ (بر پایه‌ی قانون تصویب شده توسط مجلس شورای ملی در اردیبهشت ماه سال ۱۳۴۵) تاسیس شد و با ورود سهام بانک توسعه صنعتی و معدنی و در ادامه شرکت نفت پارس رسما فعالیت خود را آغاز کرد.

ارکان بازار سرمایه ایران
شرکت بورس تهران تحت نظارت مستقیم سازمان بورس اوراق بهادار قرار دارد و بعد از شورای عالی بورس و سازمان بورس اوراق بهادار در کنار شرکت‌های فرابورس ایران، سپرده گذاری مرکزی و تسویه وجوه، بورس کالای ایران، بورس انرژی ایران و مدیریت فناوری بورس ارکان بازار سرمایه ایران را تشکیل می‌دهند. ماموریت تعریف شده برای این شرکت، ایجاد بازاری منصفانه، کارآمد و شفاف با ابزارهای متنوع و دسترسی آسان به‌منظور ایجاد ارزش افزوده برای ذی‌نفعان است.
در حال حاضر شرکت های بسیاری در صنعت های مختلف از طریق این شرکت در بازار سرمایه ایران فعالیت دارند. بیش از ۱۰۶ کارگزاری نیز در سراسر ایران تحت نظارت این شرکت فعالیت می‌کنند.


وظایف شرکت بورس تهران
۱- تشکیل، سازماندهی و اداره بورس اوراق بهادار
۲- پذیرش اوراق بهادار مطابق قوانین و مقررات
۳- تعیین شرایط عضویت، پذیرش متقاضیان، وضع و اجرای ضوابط حرفه‌ای و انضباطی و نظارت بر فعالیت اعضا
۴- فراهم کردن شرایط عادلانه برای دسترسی اعضا به منظور انجام معاملات
۵- نظارت بر حسن انجام معاملات و فعالیت ناشران
۶- تهیه، جمع‌آوری، پردازش و انتشار اطلاعات مربوط به سفارش‌ها و معاملات
۷- صدور تاییدیه سازمان قبل از ثبت شرکت سهامی عام
۸- تایید صلاحیت نهاد‌های مالی و نظارت بر عملکرد آنها
۹- بررسی افشای اطلاعات با اهمیت شرکت های ثبت شده نزد سازمان
۱۰- نظارت بر نهاد‌های مالی، بورس و فرابورس

شرکت بورس تهران در بورس
شرکت بورس تهران همچنین یک شرکت سهامی عام است. برای اولین بار در دی ماه سال ۱۳۸۵ با عرضه درصدی از سهام خود در تابلوی اول با نماد “بورس” درج شد و تا به امروز هم فعالیت این شرکت در بورس تهران ادامه دارد.

تفاوت بازار اول و دوم بورس اوراق بهادار تهران چیست؟
شرکت‌های پذیرفته شده در بورس تهران با استفاده از معیار‌هایی مانند: شفافیت، نقدشوندگی، درصد سهام شناور آزاد، سودآوری و … به دو دسته‌ی بازار اول و دوم تقسیم می‌شوند. بازار  اول خود به دو قسمت اصلی و فرعی تقسیم می‌شود که تفاوت شرکت‌های حاضر در این تابلو‌ها در مواردی مانند سرمایه ثبت شده، تعداد سهامداران، درصد حقوق صاحبان سهام و … می‌باشد.
به صورت کلی معیار‌هایی که توسط آنها شرکت‌ها طبقه‌بندی می‌شوند به دو دسته معیار‌های عمومی و اختصاصی تقسیم‌ می‌شوند. تمامی شرکت‌های حاضر در بورس تهران باید معیار‌های عمومی را دارا باشند ولی درمورد معیار‌های اختصاصی برای هر تابلو حداقل‌هایی وجود دارد که شرکت‌ها برای درج در آن تابلو، باید آن حداقل‌ها را دارا باشند.

درگاه اینترنتی شرکت بورس اوراق بهادار تهران
در سایت شرکت بورس اوراق بهادار تهران اطلاعات تمامی بازار‌های زیر‌مجموعه این شرکت که شامل بازار سهام، آتی، اختیار معامله، اوراق بدهی، تبعی و صندوق های سرمایه گذاری مشترک و قابل معامله (ETF) می‌باشد با جزئیات قابل مشاهده است. شاخص کل بورس و سایر شاخص‌های مهم نیز در صفحه اول این سامانه دیده می‌شود.

از دیگر اطلاعات موجود در سایت این شرکت می‌توان به موارد زیر اشاره کرد:

    آشنایی با محصولات عرضه شده توسط این شرکت که شامل: سهام، اوراق بدهی، اوراق مشتقه و صندوق‌ها می‌باشد.
    آشنایی با شرایط پذیرش در بورس تهران، شرکت های پذیرفته شده و لغو پذیرش شده
    دریافت اطلاعات در مورد اعضای شرکت بورس تهران شامل کارگزاران، تالارها و حسابرسان معتمد این سازمان
    مراجعه به بخش آموزش و استفاده از محتواهای آموزشی این سایت در حوزه بازار سرمایه برای گروه‌های متفاوتی از مخاطبان


۱- ارکان بازار سرمایه ایران به چه ترتیبی است؟
شرکت بورس تهران تحت نظارت مستقیم سازمان بورس اوراق بهادار است و پس از شورای عالی بورس و سازمان بورس اوراق بهادار در کنار شرکت‌های فرابورس ایران، سپرده گذاری مرکزی و تسویه وجوه، بورس کالای ایران، بورس انرژی ایران و مدیریت فناوری بورس ارکان بازار سرمایه ایران را تشکیل می‌دهند.

۲- بازار اول و دوم بورس تهران چه تفاوتی با هم دارند؟
بازار  اول به دو قسمت اصلی و فرعی تقسیم می‌شود که تفاوت شرکت‌های حاضر در این تابلو‌ها در مواردی مانند سرمایه ثبت شده، تعداد سهامداران، درصد حقوق صاحبان سهام و سایر موارد است.

۳- وظایف شرکت بورس و اوراق بهادار تهران چیست؟
از جمله وظایف شرکت بورس و اوراق بهادار تهران می‌توان به تشکیل، سازماندهی و اداره بورس اوراق بهادار، پذیرش اوراق بهادار مطابق قوانین و مقررات، تعیین شرایط عضویت، پذیرش متقاضیان، وضع و اجرای ضوابط حرفه‌ای و انضباطی و نظارت بر فعالیت اعضا و … اشاره کرد.

اوراق بهادار چیست و چه انواعی دارد؟
اوراق بهادار (Securities) هر نوع ورقه یا مستندی است که متضمن حقوق مالی قابل نقل‌و‌انتقال برای مالک آن باشد. به‌بیان‌دیگر اوراق بهادار نوعی ابزار مالی با قابلیت نقل‌و‌‌انتقال است. این اوراق از هر نوع آن شامل سهام عادی، سهام ممتاز، حق تقدم، سهام جایزه، اوراق مشارکت، مشتقات، اختیار معامله، قرارداد آتی و صکوک که باشد، نوعی ارزش مالی را برای مالک آن به‌همراه دارد.
همچنین شرکت یا نهادی که اوراق بهادار صادر می‌کند، به‌عنوان صادرکننده (توزیع‌کننده) شناخته می‌شود. این اوراق در بازار سرمایه به سه بخش کلی «اوراق بدهی»، «اوراق حقوق صاحبان سهام»، «ابزارهای مشتقه» تقسیم می‌شود.

اوراق بهادار نوعی ابزار مالی
همان‌طور که اشاره شد اوراق بهادار نوعی ابزار مالی است که یا موقعیت مالکیت فرد را در شرکت‌هایی که به‌طور عمومی در بورس معامله می‌شوند (سهام)، نشان می‌دهد، یا نشان‌دهنده نوعی رابطه طلبکاری از یک‌نهاد دولتی یا شرکت است (اوراق مشارکت) یا نماینده حقوق مالکیتی است که به‌صورت اختیار خرید یا فروش نمایش داده می‌شود. در واقع اوراق بهادار از هر نوع (سهام، اوراق قرضه و مشارکت یا اختیار معامله) که باشد، نوعی ارزش مالی را به نمایش می‌گذارد.

۱- اوراق بدهی
اوراق بدهی یا اوراق قرضه اسناد یا اوراق بهاداری هستند که به‌موجب آن شرکت انتشاردهنده متعهد می‌شود مبالغ مشخصی (بهره سالانه) را در زمان‌هایی خاص به دارنده آن پرداخت کند و در زمان مشخص (سررسید) اصل مبلغ را بازپرداخت کند. دارنده اوراق مذکور به‌عنوان بستانکار حق دریافت اصل و سود آن را دارد، ولی هیچ مالکیتی در شرکت ندارد.
انواع اوراق‌بدهی را می‌توان تحت عنوان اوراق خزانه دولتی، اوراق صکوک شرکتی، اوراق مشارکت ‌دولتی و شرکتی، اوراق مرابحه، اوراق استصناع، اوراق منفعت، اوراق سلف موازی استاندارد، گواهی‌سپرده، سهام ممتاز و اوراق بهادار وثیقه‌ای نام برد.
اینکه چرا به این اوراق، اوراق بدهی گفته می‌شود، به دلیل ویژگی‌های مختلف این اوراق است. در درجه اول به این دلیل است که عمدتا شرکت‌هایی که مشکل منابع مالی دارند یا نقدینگی کافی برای انجام کارهایشان ندارند، به‌جای اینکه از بانک وام بگیرند با انتشار این اوراق به‌نوعی اقدام به جمع‌آوری نقدینگی سرمایه‌گذاران کرده که اصطلاحاً در علوم مالی به آن تامین‌مالی جمعی گفته می‌شود.
این کار به این دلیل انجام می‌شود که شرکت برای ادامه فعالیت‌هایش یا انجام پروژه‌های جدیدتر نیاز به پول دارد. از جنبه دیگر در علم اقتصادی بدهی هم نوعی دارایی ارزشمند تلقی می‌شود، چراکه شما از طریق خلق آن و بازپرداخت آن در آینده صاحب دارایی بیشتری می‌شوید.
متقاضیان اصلی انتشار اوراق بدهی معمولا دولت‌ها هستند و اوراق بدهی دولتی یکی از معتبرترین نوع اوراق بدهی در جهان است که در عین حال ریسک اعتباری کشورها را هم نمایان می‌کند. در واقع هرچه اوراق بدهی دولتی یک کشور ارزشمندتر باشد، به معنای این است که اقتصاد و دولت آن کشور از شرایط بهتری برخوردار است.

۲- سهام
در میان اوراق بهادار موجود در بازار، سهام متداول‌ترین ورقه بهادار محسوب می‌شود. سهام، دارای ارزش اسمی بوده و تعداد آن برای هر شرکت، بسته به میزان سرمایه آن شرکت متغیر است. ارزش اسمی هر سهم عادی در بورس اوراق بهادار برابر با ۱۰۰ تومان یا ۱۰۰۰ ریال است. تعداد سهام عادی هر شرکت نیز حاصل تقسیم سرمایه آن بر ارزش اسمی هر سهم است. سهام عادی یک نوع دارایی مالی است که نشان‌دهنده مالکیت صاحب آن در یک شرکت است. گفتنی است سهامداران صاحب سود سهام سالیانه، دارای حق رای در مجامع آن شرکت و برخوردار از منافع افزایش یا کاهش قیمت سهام هستند. برخلاف دارندگان اوراق بدهی که عموماً فقط سود و ارزش اسمی دریافت می‌کنند، دارندگان سهام قادر هستند تا از سود سهام خود منفعت کسب کنند.

۳- اوراق بهادار مشتقه
قراردادهای مشتقه به نوعی از قراردادهای مالی اطلاق می‌‌‌‌شود که ارزش خود را از کالای فیزیکی (دارایی پایه) یا مالی می‌‌‌‌گیرند. دارایی پایه می‌تواند به شکل سهام، کالا، نرخ‌های بهره، صنعت ساخت‌و‌ساز یا هر نوع دارایی دیگر باشد.
اوراق مشتقه در واقع نوعی اوراق بهادار با قیمتی هستند که ارزش آن به یک یا چند دارایی که از آن مشتق می‌شوند، بستگی دارد. خود مشتقه قراردادی است بین دو یا چند طرف بر اساس یک یا چند دارایی. ارزش مشتقه به‌وسیله نوسانات دارایی مبنا تعیین می‌شود. رایج‌ترین دارایی‌های مبنا عبارت‌اند از سهام، طلا، کالاها، ارز، شاخص‌های بازار و…
اوراق مشتقه به‌طورکلی یا در بازار بورس یا در بازارهای متشکل خارج از بورس معامله می‌شوند. اوراق مشتقه خارج از بورس بخش بزرگ‌تری از مشتقه‌ها را تشکیل می‌دهند و قانون‌گذاری نشده‌اند، درحالی‌که مشتقه‌های معامله شده در بورس استانداردسازی شده‌اند. اوراق مشتقه معامله شده خارج از بورس معمولاً ریسک بیشتری نسبت به مشتقه‌های استاندارد دارند.به‌طور مشروح امروزه چهار نوع اوراق مشتقه اصلی مورد معامله قرار می‌گیرد که شامل «قراردادهای سلف»، «قراردادهای آتی»، «قراردادهای اختيار معامله» و «قراردادهای معاوضه» می‌شود.
شناخت انواع اوراق بهادار و ویژگی‌های آن‌ها، به تصمیم‌گیری مناسب برای سرمایه‌گذاری کمک می‌کند. سرمایه‌گذاران با توجه به سطح ریسک‌پذیری و اهداف خود، می‌توانند در انواع مختلف این اوراق سرمایه‌گذاری کنند. همچنین با توجه به تلاطم و نوسانات موجود در بازارها، لازم است قبل از هر اقدامی، شرایط بازار به طور کامل بررسی شود.


۱- مفهوم اوراق بهادار چیست؟
اوراق بهادار (Securities) هر نوع ورقه یا مستندی است که متضمن حقوق مالی قابل نقل‌و‌انتقال برای مالک آن باشد.

۲- انواع اوراق بهادار کدام است؟
سهام عادی، سهام ممتاز، حق تقدم، سهام جایزه، اوراق مشارکت، مشتقات، اختیار معامله، قرارداد آتی و صکوک

۳- اوراق بدهی چیست؟
اوراقی است که شرکت انتشار دهنده متعهد می‌شود مبالغ مشخصی را در زمان‌هایی خاص به دارنده آن پرداخت کند. همچنین می‌بایست در زمان مشخص (سررسید) اصل مبلغ را بازپرداخت کند.

۴- مفهوم قراردادهای مشتقه چیست؟
به نوعی از قراردادهای مالی اطلاق می‌‌‌‌شود که ارزش خود را از کالای فیزیکی (دارایی پایه) یا مالی می‌‌‌‌گیرند. دارایی پایه می‌‌‌‌تواند به شکل سهام، کالا، نرخ‌های بهره، صنعت ساخت‌و‌ساز یا هر نوع دارایی دیگر باشد.


صندوق درآمد ثابت (Fixed Income) چیست؟
صندوق های درآمد ثابت (Fixed Income) نوعی از صندوق های مشترک هستند که بخش زیادی از دارایی تحت مدیریت خود را (۷۰ تا ۹۰ درصد) در اوراق با درآمد ثابت، سپرده‌های بانکی و مجموعا دارایی‌هایی با ریسک پایین سرمایه گذاری می‌کند. در نتیجه صندوق‌ های درآمد‌ ثابت ریسک بسیار پایینی دارند و سرمایه‌گذاری امنی محسوب می‌شود.

صندوق های سرمایه‌گذاری با درآمد ثابت یکی از مهم‌ترین سازوکارهای سرمایه‌گذاری در بازارهای مالی هستند. این صندوق‌ها شرایط سرمایه‌گذاری را از نظر ریسک و بازده برای سرمایه‌گذاران مختلف به‌ویژه برای افراد مبتدی مساعدتر می‌کنند. در واقع می‌توان گفت که این نوع صندوق‌ها به نوعی یک صندوق سرمایه گذاری بدون ریسک هستند. صندوق‌های سرمایه‌گذاری با ایفای نقش واسطه مالی، سرمایه‌گذاری افراد غیرحرفه‌ای را از حالت مستقیم به غیرمستقیم تبدیل کرده و در این رهگذر مزایای متعددی را هم برای بازار سرمایه و هم برای سرمایه‌گذار فراهم می‌کنند.

سازوکار صندوق‌های سرمایه‌گذاری با درآمد ثابت‌
صندوق‌های مذکور از یک‌سو با ارائه راهکار مناسب برای رشد کمی، کیفی و کمک به توسعه پایدار بازار سرمایه و تشویق سرمایه‌گذاری غیرمستقیم، ورود افراد غیرحرفه‌ای را به بازار بدهی تسهیل می‌کنند و از سوی دیگر این امکان را پدید می‌آورند که از طریق تشکیل سبد متنوعی از دارایی‌ها که هر کدام دارای ویژگی‌های خاص خود هستند، ضمن کسب بازدهی مناسب، ریسک سرمایه‌گذاران را نیز کاهش دهند. در ادامه با ساز و کار صندوق‌های سرمایه‌گذاری با درآمد ثابت آشنا می‌شوید.

ریسک و بازده صندوق های سرمایه‌گذاری با درآمد ثابت‌
صندوق های سرمایه‌گذاری با درآمد ثابت حداقل بازده مورد انتظار را نصیب سرمایه‌گذاران خود می‌کنند. افرادی که واحدهای این صندوق‌ها را خریداری می‏‌کنند‏، در واقع سرمایه‌گذارانی کم ریسک هستند. این افراد انتظار دارند سودی معقول با حداقل ریسک ممکن را به دست آورند. به همین علت مدیران این صندوق‌های سرمایه‌گذاری، منابع مالی حاصل از فروش واحدهای این صندوق‌ها را عمدتاً به خرید اوراق بهادار بدون ریسک یا کم ریسک مثل اوراق مشارکت، اوراق اجاره، اوراق خزانه و… اختصاص می‌‏دهند تا بتوانند سود مورد نظر را برای سرمایه‌گذاران محقق کنند.
همچنین، سازمان بورس اوراق بهادار بر تمام فعالیت‌های این صندوق‌ها نظارت دقیق دارد. صندوق‌های درآمد ثابت موظف هستند گزارش کاملی از وضعیت پرتفوی خود را به صورت ماهیانه به سرمایه‌گذاران ارائه دهند. این گزارش‌ها در سامانه جامع اطلاع‌رسانی ناشران (کدال) قابل دسترسی است و سرمایه‌گذاران می‌توانند با مطالعه آن‌ها، از وضعیت پرتفوی صندوق مطلع شوند.

صندوق‌های درآمد ثابت مزایای متعددی شامل نقدشوندگی بالا، کسب سود روزشمار، مدیریت فعال و حرفه‌ای، معافیت مالیاتی، عدم وجود نرخ شکست و ... دارند.


انواع صندوق های با درآمد ثابت از لحاظ ترکیب دارایی
به صورت کلی، صندوق های با درآمد ثابت از لحاظ ترکیب دارایی به دو دسته «عادی» و «نوع دوم» تقسیم می‌شوند:
۱- صندوق درآمد ثابت عادی
در صندوق های درآمد ثابت عادی، حداقل ۸۵ درصد از ترکیب دارایی از اوراق بهادار با درآمد ثابت، گواهی سپرده بانکی و سپرده بانکی تشکیل می‌شود. مدیران این صندوق‌ها مجاز هستند تا حداکثر ۱۰ درصد از دارایی صندوق را در صندوق‌های سرمایه‌گذاری و تا سقف ۱۰ درصد را در سهام، حق تقدم سهام و اوراق اختیار معاملاتی مربوط به سهام سرمایه‌گذاری کنند.
۲- صندوق درآمد ثابت نوع دوم
حداقل ۹۰٪ از ترکیب دارایی صندوق درآمد ثابت نوع دوم، شامل اوراق بهادار با درآمد ثابت، گواهی سپرده بانکی و سپرده بانکی می‌شود. همچنین این صندوق‌ها می‌توانند تا حداکثر ۵ درصد از دارایی خود را در سهام، حق تقدم سهام و اوراق اختیار معامله سرمایه‌گذاری کنند. سقف سرمایه‌گذاری در واحدهای صندوق‌های سرمایه‌گذاری نیز تا حداکثر ۵ درصد دارایی صندوق درآمد ثابت نوع دوم است.


تقسیم سود در صندوق‌های با درآمد ثابت
با توجه به اینکه مدیران صندوق‌‌های سرمایه‌گذاری با درآمد‌ ثابت‌، اغلب در اوراق مشارکت و اوراق اجاره سرمایه‌گذاری کرده‌اند، در صورتی که در امیدنامه این صندوق‌ها، تقسیم سود اوراق اجاره و مشارکت درج شده باشد، می‌توانند در طول سال هم به‌طور مستمر سودهای نقدی دریافتی را بین واحدهای صندوق تقسیم کنند.

اگر در امیدنامه، تقسیم سودها به سرمایه‌گذاران ذکر نشده باشد، سودهای دریافتی از اوراق مشارکت و اجاره به ارزش دارایی صندوق افزوده خواهد شد و سرمایه‌گذاران در این نوع صندوق‌‌های با درآمد‌ ثابت‌ از رشد بیشتر ارزش دارایی‌هایشان (NAV) منتفع می‌شوند.


۱- صندوق درآمد ثابت چیست؟
صندوق‌های درآمد ثابت با ارائه راهکار مناسب ورود افراد غیرحرفه‌ای را به بازار سرمایه را تسهیل می‌کنند. از سوی دیگر این امکان را پدید می‌آورند که ضمن کسب بازدهی مناسب، ریسک سرمایه‌گذاری را نیز کاهش دهند.

۲- ریسک و بازده صندوق‌های سرمایه‌گذاری با درآمد ثابت‌ چقدر است؟
صندوق‌های سرمایه‌گذاری با درآمد ثابت حداقل بازده مورد انتظار را نصیب سرمایه‌گذاران خود می‌کنند. افرادی که واحدهای این صندوق‌ها را خریداری می‏‌کنند‏، در واقع سرمایه‌گذارانی کم ریسک هستند. این افراد انتظار دارند سودی معقول با حداقل ریسک ممکن را به دست آورند.

۳- آیا صندوق‌های درآمد ثابت علاوه بر اوراق با درآمد ثابت، امکان سرمایه‌گذاری در سهام را نیز دارند؟
بله این صندوق‌ها می‌توانند حداکثر ۱۰ درصد دارایی خود را در سهام‌ سرمایه‌گذاری کنند.



تاریخچــه پیــدایــش بورس
پیدایش بورس در جهان
در زمان های گذشته بازرگانانی که از فعالیت های تجاری ضرر می کردند به دنبال یافتن راهی بودند تا خطر ضرر و خسارت های احتمالی خود را کاهش دهند. پس، آنها برحسب تجربه به این نتیجه رسیدند که برای حل این مشکل می توانند در کارها با فرد یا افراد دیگری شریک شوند و از این طریق سود و زیان های احتمالی را با آن ها تقسیم کنند.
با به کارگیری این تجربه موفقیت آمیز، به تدریج بازرگانان دامنه فعالیت آن را وسیع تر کرده و در کارهای بزرگ به کار گرفتند تا جایی که این تجربه به تشکیل شرکت های سهامی منجر شد. اولین تجربه شرکت سهامی در سال 1553 میلادی در کشور روسیه با ایجاد شرکت  Moseovie به وجود آمد.
اولین بازار متشکل بورس (به عنوان بازار فیزیکی متشکل) در سال 1460 در شهر آنورس بلژیک به وجود آمد. اولین بورس اوراق بهادار جهان در اوایل قرن هفدهم میلادی (سپتامبر 1602 میلادی) در شهر آمستردام هلند تشکیل شد و کمپانی هند شرقی سهام خود را در آن عرضه کرد. سپس بورس لندن در سال 1801 میلادی و بورس نیویورک در سال 1817 تأسیس شدند. به تدریج سایر کشورها نیز دارای بورس شدند تا آنجا که امروز کمتر کشوری را می توان یافت که فاقد بورس باشد.
اولین بورس اوراق بهادار جهان در اوایل قرن هفدهم میلادی (سپتامبر 1602 میلادی) در شهر آمستردام هلند تشکیل شد
پیدایش بورس در ایران
در سال 1315به درخواست دولت ایران، شخصی بلژیکی به نام “وان لوترفلد” درباره تشکیل بورس اوراق بهادار در ایران بررسی‌هایی انجام داد و طرح قانونی تأسیس و اساسنامه آن را نیز تهیه کرد. به علت نامساعد بودن شرایط برای ایجاد بورس اوراق بهادار و وقوع جنگ جهانی دوم تمام کارهای انجام شده متوقف شد و 25 سال به تأخیر افتاد. بالاخره در سال 1341، کمیسیونی در وزارت بازرگانی و با حضور نمایندگان وزارت دارایی، وزارت بازرگانی و بانک توسعه‌ صنعتی و معدنی ایران تشکیل و موافقت‌‌نامه‌ اولیه تأسیس بورس سهام در این کمیسیون، تنظیم شد. در اواخر همان سال، هیأتـی از بورس بروکسل به سرپرستی دبیرکل این بورس برای مشارکت در راه‌اندازی بورس ایران، به کشورمان دعوت شدند و نحوه تأسیس و اداره بورس، تشکیلات و سازمان آن و کیفیت تصدی دولت، کم و بیش مشخص شد و چهار سال بعد یعنی در اردیبهشت سال 1345 لایحه قانون بورس اوراق بهادار در مجلس شورای ملی به تصویب رسید. نهایتا بورس از پانزدهم بهمن 1346، فعالیت خود را به‌طور رسمی با پذیرش سهام بانک توسعه صنعتی و معدنی ایران به عنوان بزرگترین مجتمع واحدهای تولیدی و اقتصادی آن زمان و سپس سهام شرکت نفت پارس، اوراق قرضه دولتی، اسناد خزانه و اوراق قرضه عباس‌آباد آغاز کرد.
در سال 1357، تعداد شرکت‌های پذیرفته‌شده 105 شرکت بوده که به 56 شرکت در پایان سال 1367 تقلیل یافت. علت این امر، تملک بسیاری از بنگاه‌های اقتصادی توسط دولت بوده است(در اثر ملی شدن بانک‌ها، بیمه و برخی صنایع کشور، تعداد زیادی از بنگاه‌های اقتصادی پذیرفته‌شده در بورس از آن خارج شدند) رکود بورس در طی هشت سال جنگ تحمیلی نیز از وقایع مهم محسوب می‌شود. نهایتا در تاریخ اول آذر 1384 قانون جدید بازار اوراق بهادار مصوب مجلس شورای اسلامی شد که این قانون اصلی‌ترین قانون حاکم بر اوراق بهادار و بورس‌های ایران است. در این قانون سازمان کارگزاران بورس و اوراق بهادار تهران منحل شد و وظایف و اختیارات ضابطه‌گذاری و نظارتی آن به سازمان بورس و اوراق بهادار انتقال یافت و برخی از وظایف و اختیارات عملیاتی آن نیز به بورس ها انتقال پیدا کرد.
در حـال حاضر، چهار بورس بزرگ کشور تحت نظارت سـازمـان بـورس و اوراق بهـادار فعـالیـت مـی‌کنـنـد. بورس اوراق بهادار تهران که در آن، سهام شرکت‌ها و سایر اوراق بهادار مانند اوراق مشارکت خریدوفروش می‌شود. فعالیت این بورس از 15 بهمن 1346 شروع شده اما زمان تاسیس شرکت بورس اوراق بهادار تهران سال 1385 بوده است.	در فرابورس ایران سهام شرکت‌هایی که بنا به دلایلی موفق به پذیرش در بورس اوراق بهادار تهران نمی‌شوند، مورد دادوستد قرار می‌گیرد. این بورس در مهرماه 1388 تشکیل شده است.
بــورس کالای ایــران که در آن انــواع کالاهـا ماننــد محصولات پتروشیمی، فلزات، محصولات کشاورزی و قراردادهای آتی سکه و... خریدوفروش می‌شود. این بورس از شهریورماه 1382 تحت عنوان بورس فلزات آغاز به کار کرد که نهایتا بعد از تصویب قانون بازار اوراق بهادار از مهرماه 1386 آغاز به فعالیت کرد. در نهایت بورس انرژی به‌تازگی تأسیس ‌شده و در آن، حامل‌های انرژی با محوریت برق، به‌عنوان یکی از مهم‌ترین حامل‌های انرژی، خرید و فروش شود. این بورس از سال 1391 فعالیت خود را شروع کرد.
مزایای حضور شرکت‌ها و سرمایـه‌گذاران در بـورس
پذیرفته شدن شرکت‌ها و وارد شدن آن‌ها در بورس، برای آنها مزایا‌ی متعددی دارد ازجمله:
امکان تامین مالی با انتشار سهام و انواع اوراق بهادار
شرکت‌ها با پذیرفته شدن در بورس می‌توانند منابع مالی لازم برای فعالیت و گسترش آن را از طریق عرضه سهام فراهم ‌کنند. امکان افزایش سرمایه از این طریق بسیار ساده تر از حالتی است که شرکت ها در خارج از بورس این کار را می کنند. هم‌چنین به طور مثال انتشار اوراق مشارکت که براساس قانون تجارت به شرکت های سهامی عام این اجازه داده شده و طبعا حضور در یک بازار متمرکز این امر را به نحو چشمگیری تسهیل خواهد نمود.
به روز رسانی ارزش واقعی شرکت
ارزش سهام شرکت‌های بورسی و ارزش واقعی آن‌ها بر اساس عرضه و تقاضای بازار تعیین می‌شود. قیمت سهام این شرکت‌ها هر روز با توجه به وضعیت شرکت‌(اوضاع مالی، رشد تولید، کاهش هزینه‌ها، افزایش فروش و برنامه‌های طرح و توسعه) و صنعتی که شرکت در آن قرار دارد، تعیین می‌شود. صاحبان سهام نیز از مزیت تعیین روزانه ارزش دارایی‌هایشان، توسط یک بازار رسمی بهره‌مند خواهند شد. به روز رسانی ارزش واقعی شرکت می تواند انعکاس دهنده نگرش یک بازار متخصص نسبت به آتیه شرکت باشد و این امر توانایی ارایه خط مشی مدیریتی به مجموعه مدیران شرکت های بورسی را در راهبرد اهداف خود فراهم خواهد ساخت.
معافیت‌های مالیاتی
شرکت‌هایی که سهامشان در بورس خریدوفروش می‌شود کمتر از سایر شرکت‌ها مالیات می‏پردازند و به این ترتیب هزینه آن‌ها کاهش و سودشان افزایش پیدا می‏کند.
کسب وجهه و اعتماد عمومی برای شرکت های پذیرفته شده
به هر شرکتی اجازه عرضه سهام در بورس داده نمی‏شود و شرکت‌ها باید دارای شرایط ویژه‌ای باشند. برای مثال شرکت باید سهامی عام باشد، سودآور باشد، مدت مشخصی از زمان فعالیتش گذشته وعملکرد قابل قبولی داشته باشد، حداقل سرمایه معینی داشته باشد. چنین شرایطی باعث اعتماد بیشتر سرمایه‌گذاران به شرکت‌های فعال در بورس می‏شود.
افزایش اعتبار داخلی و خارجی
شرکت‌های بورسی در مقابل بقیه شرکت‌ها از شفافیت و عملکرد بهتری برخوردارند، نهادهای وام‌دهنده مثل بانک‌ها نیز این شرکت را در اولویت می‏گذارند. همچنین شرکت‌های پذیرفته‌شده در بورس از شرایط اطلاع‌رسانی و تبلیغاتی مناسب‌تری برخوردارند، زیرا اطلاعات آن‌ها از طریق رسانه و به‌طور مستمر به مردم اعلام می‌شود که این موضوع امتیاز ویژه‌ای است. ارزیابی دائمی عملکرد شرکت در بازار و حساسیت فعالان بازار بورس نسبت به فعالیت‌ها و برنامه‌های شرکت، زمینه‌های اعتبار مذکور را مهیا می‌سازد	.
سرمایه گذاران در بورس، سهام شرکت‌هایی که در این بازار پذیرفته شدند را خرید و فروش می‌کنند و مالک بخش معینی از آن می‌شوند این مدل سرمایه‌گذاری مزایایی دارد:
کسب درآمد
در صورتی که سرمایه‌گذاری در بورس به صورت صحیح و آگاهانه انجام گیرد، به دو شکل می‌تواند این هدف را تأمین کند: یکی دریافت سود نقدی و دیگری افزایش قیمت سهام. در بورس پتانسیل زیادی برای کسب سود وجود دارد و به همین خاطر است که افراد بسیاری به سمت آن جذب می‌شوند.
قابلیت نقدشوندگی
افرادی که در بورس سرمایه‌گذاری می‌کنند به محض تصمیم برای فروش سهام، در کوتاه‌ترین زمان ممکن می‌توانند سهام خود را به پول نقد تبدیل کنند. لذا به جرات می‌توان گفت که اوراق بهادار از نقدشوندگی بالاتری نسبت به سایر بازارهای سرمایه‌گذاری‌ برخوردارند.
برخورداری از حمایت قانونی
بورس بازاری قانونی است، بنابراین کلیه افرادی که در بورس سرمایه‌گذاری می کنند، از حمایت قانونی برخوردار هستند. سازمان بورس بر معاملات بورس تهران نظارت می‌کند و اجازه فعالیت به افراد حقیقی و حقوقی متخلف را نمی‌دهد.
مشارکت در اداره شرکت‌ها
فردی که سهام یک شرکت را می‌خرد می‌تواند با حضور در مجامع سالیانه شرکت و دادن رأی خود در تصمیم‌گیری‌ها و نحوه اداره شرکت، هر چند به میزان اندک (به نسبت تعداد سهامی که دارد) مشارکت کند. این مشارکت با دادن رأی برای انتخاب هیات مدیره، اظهار نظر درباره طرح‌های پیشنهادی هیات مدیره و رأی‌گیری جهت تعیین میزان سود تقسیمی تحقق می‌یابد. لذا سهامداران علاقه‌مند به صنایع خاص می‌توانند با مشارکت در شرکت موردنظر خود نقش‌آفرین باشند.
امنیت و شفافیت در سرمایه‌گذاری
یکی از مهمترین مزایای بورس برای سرمایه‌گذاران ، امنیت در سرمایه‌گذاری و برخورداری از حمایت قانون و مقررات است. مهمترین ویژگی‌های بورس، رسمی‌بودن، شفافیت و برخورداری از پشتوانه محکم قانونی است. بورس برخلاف بازارهای سنتی یک بازار کاملا رسمی و نظام‌مند است که خرید و فروش در آن براساس قوانین و ضوابط خاصی انجام می‌شود. این موضوع می‌تواند کاملا امنیت بورس را برای سرمایه‌گذاری تضمین کند.
حفظ ارزش سرمایه در مقابل تورم
فرد به نسبت سهام خود در دارایی شرکت سهیم است و با رشد ارزش دارایی های شرکت به مرور زمان، ارزش سهام فرد نیز افزایش می یابد و آن شرکت با انجام فعالیت‌های اقتصادی خود، سود قابل قبولی را کسب می‌کند. بنابراین با خرید سهام مناسب می‌توان از ارزش دارایی خود در برابر تورم محافظت کرد.
دریافت بازدهی بالاتر نسبت به سایر بازارهای موازی در بازه زمانی بلند مدت
بررسی بازدهی بازار سرمایه و سایر بازارهای موازی در دنیا نشان داده از آن جایی که شرکت ها تولید محور هستند در بلندمدت بازدهی بورس ها به مراتب بالاتر از بازارهای رقیب است.



ساختار بورس ایران
ارکـان و نهـادهـای بازار سرمایه ایران

بازار سرمایه چیست؟
بازار سرمایه یکی از انواع بازارهای مالی، تحت عنوان بازار بورس اوراق بهادار می‌باشد. این بازار نیز همانند بازارهای دیگر است، با این تفاوت که مهمترین کالای آن، سرمایه می‌باشد. بازار سرمایه، پل ارتباطی میان متقاضیان سرمایه (مانند شرکتها، دولت و...) و سرمایه‌گذاران (حقیقی یا حقوقی) است. در واقع، بازار سرمایه سازوکاری است که سرمایه‌های سرمایه‌گذاران خرد و کلان را به سمت بنگاه‌های اقتصادی نیازمند سرمایه هدایت می‌کند. سازمان بورس و اوراق بهادار ایران، متولی و سیاست‌گذار بازار سرمایه در ایران محسوب می‌شود.

ارکان نظارتی بازار سرمایه
نظارت بربازار سرمایه از مهمترین اهداف قانون‌گذاران می‌باشد. عدم نظارت بر بازار، بی‌ثباتی در اقتصاد کشور را به همراه خواهد داشت. ناظر بازار به جهت شفاف‌سازی و تسهیل در امر سرمایه‌گذاری بر بازار نظارت می کند. از جمله مسائل مهمی که باید تحت نظارت قرار گیرند، شامل: معاملات اعتباری، افشای اطلاعات، استاندارد گذاری لازم راجع به صلاحیت مدیران نهادهای مالی و ناشران و... می‌باشند.
به میزانی که نظارت بر بازار قوی‌تر باشد، بازار سرمایه سلامت‌تر خواهد بود.از آذر ماه سال 1384 در ایران با تصویب قانون جدید بازار اوراق بهادار، ارکان نظارتی بازار دگرگون شدند. طبق این قانون، سازمان بورس و اوراق بهادار ایجاد شد تا تحت نظر شورای عالی بورس، بر تنظیم، تدوین و اجرای قوانین، نظارت داشته باشد.

شورای عالی بورس اوراق بهادار
شورای عالی بورس اوراق بهادار در رأس ارکان بازار سرمایه قرار دارد. این شورا به عنوان بالاترین و مهمترین رکن، اتخاذ کلیه تصمیم‌های مهم و اساسی بازار را بر عهده دارد. وظایف شورای عالی بورس به شرح زیر است:
    • تصویب سیاست‌های کلان بازار
    • اتخاذ تدابیر لازم در جهت ساماندهی و توسعه بازار اوراق بهادار
    • نظارت بر اجرای قانون و تعیین سیاست و خط‌ مشی بازار اوراق بهادار
اعضای تشکیل دهنده شورای عالی بورس عبارتند از:
    • وزیر اقتصاد در سمت ریاست شورا
    • وزیر بازرگانی
    • رئیس‌کل بانک مرکزی
    • روسای اتاق بازرگانی و صنایع و معادن ایران و اتاق تعاون
    • رئیس سازمان بورس و اوراق بهادار به‌عنوان دبیر شورا و سخنگوی سازمان
    • دادستان کل کشور یا معاون وی
    • یک نفر نماینده از طرف کانون‌ها
    • سه نفر خبره مالی منحصراً از بخش خصوصی، با مشورت تشکل‌های حرفه‌ای بازار اوراق بهادار
    • یک نفر خبره منحصراً از بخش خصوصی به پیشنهاد وزیر ذی‌ربط
    • سه نفر خبره مالی منحصراً از بخش خصوصی با مشورت تشکل‌های حرفه‌ای بازار اوراق بهادار
    • یک نفر خبره منحصراً از بخش خصوصی به پیشنهاد وزیر ذی‌ربط

سازمان بورس و اوراق بهادار
سازمان بورس اوراق بهادار (سبا) تحت نظارت شورای عالی بورس، به اجرای قوانین و مقررات، تنظیم و تدوین مقررات و سایر وظایف تعیین‌ شده در قانون می‌پردازد. در واقع، دو نهاد شورای عالی بورس و سازمان بورس و اوراق بهادار، ارکان ناظر بازار سرمایه هستند. این سازمان یک موسسه عمومی غیردولتی با شخصیت حقوقی و مالی مستقل است.
یک هیات مدیره پنج نفره، مسئولیت اداره این سازمان را بر عهده دارد. اعضای هیات مدیره سبا، به پیشنهاد رئیس شورا از میان افراد مجرب در رشته مالی منحصراً از میان کارشناسان غیردولتی، انتخاب شده و به تصویب شورا می‌رسد.
این سازمان مؤسسه عمومی غیردولتی است که دارای شخصیت حقوقی و مالی مستقل بوده و از محل کارمزدهای دریافتی و سهمی از حق پذیرش شرکت‌ها در بورس‌ها و سایر درآمدها، اداره می‌شود. ماموریت سازمان حفظ، تقویت و توسعه بازار سرمایه باثبات، شفاف، منصفانه و کارآ از طریق نظارت بر حسن اجرای قوانین و مقررات مرتبط، کنترل و مدیریت ریسک فراگیر، انجام پژوهش‌های توسعه‌ای و کاربردی، ایجاد زیرساخت‌های مقرراتی و فناوری اطلاعات، ارتقای جایگاه بین‌المللی، توسعه فرهنگ سرمایه‌گذاری و ارتقای سواد مالی است.سازمان بورس و اوراق بهادار در واقع نهاد ناظر بازار سرمایه است.
در گذشته سازمان کارگزاران بورس اوراق بهادار تهران موسسه‌ای غیر تجاری و غیرانتفاعی بود که طبق «قانون تأسیس بورس اوراق بهادار» (1345) در بهمن 1346 تأسیس شد. این سازمان پس از تصویب قانون بازار اوراق بهادار جمهوری اسلامی ایران (1 آذر 1384) منحل شد و وظایف و اختیارات ضابطه‌گذاری و نظارتی آن به سازمان بورس و اوراق بهادار و وظایف و اختیارات عملیاتی آن به شرکت بورس اوراق بهادار تهران انتقال یافت .نشانی سایت سازمان بورس و اوراق بهادار www.seo.ir است.

شرکت بورس اوراق بهادار تهران
بورس اوراق بهادار تهران در بهمن ماه سال 1346 تاسیس شد. هدف از تشکیل آن، ایجاد یک بازار شفاف جهت فراهم کردن ارزش افزوده، برای صاحبان منافع می‌باشد. منظور از ارزش افزوده، ارزشی است که در مسیر تولید به ارزش کالاهای واسطه‌ای افزوده می‌شود.
تا سال 1384 بورس اوراق بهادار تهران در قالب یک سازمان عمومی غیرانتفاعی فعالیت داشت. بر مبنای قانون بازار اوراق بهادار از سال 1384 به بعد به یک شرکت عمومی انتفاعی تبدیل شد و فعالیت­های آن در قالب عملیات اجرایی درآمد. در بورس، معاملات سهام ، حق تقدم سهام، اوراق بدهی( انواع اوراق مشارکت، صکوک و ...)، اوراق مشتقه (قراردادهای آتی و اختیار معامله) و صندوق‌های سرمایه گذاری امکان پذیر است. مأموریت اصلی آن ایجاد بازاری منصفانه، کارآ و شفاف با ابزارهای متنوع و دسترسی آسان به‌منظور ایجاد ارزش افزوده برای ذی‌نفعان است. وظایف شرکت بورس اوراق بهادار تهران به عنوان یک رکن مهم در بازار سرمایه، به شرح زیر می‌باشد:
    • تشکیل بورس اوراق بهادار
    • پذیرش اوراق بهادار
    • سازماندهی و اداره بورس اوراق بهادار
    • نظارت بر فعالیت ناشران اوراق بهادار
    • وضع و اجرای ضوابط حرفه‌ای و انضباطی برای اعضاء
    • تعیین وظایف اعضاء و نظارت بر آنها
    • نظارت بر حسن انجام معاملات اوراق بهادار
    • تهیه، جمع‌آوری، پردازش و انتشار اطلاعات
شرکت بورس اوراق بهادار تهران توسط یک هیات هفت نفره مدیریت می‌شود. اعضای هیات مدیره شرکت توسط مجمع عمومی، به مدت دو سال، انتخاب می‌شوند.
این شرکت متشکل از سه بخش مجزا می باشد که عبارتند از:
    1. بازار اول – تابلوی اصلی
    2. بازار اول – تابلوی فرعی
    3. بازار دوم
برخی شرایط پذیرش شرکت­ها در بورس اوراق بهادار، بین هر سه بازار مشترک است، اما برخی شرایط در هر یک از بازارهای بورس متفاوت می‌باشند.
شرایط عمومی پذیرش شرکتها در بورس اوراق بهادار تهران
    1. شرکت باید نزد سازمان بورس و اوراق بهادار ثبت شده باشد.
    2. محدودیت قانونی موثر برای نقل و انتقال یا اعمال حق رأی، توسط صاحبان آن، وجود نداشته باشد.
    3. سهام با نام و دارای حق رای وجود داشته باشد.
    4. تمام بهای اسمی سهام پرداخت شود.
شرایط اختصاصی پذیرش شرکتها در بازار اول – تابلوی اصلی
    1. حداقل 20% سهام شناور وجود داشته باشد.
    2. حداقل میزان سرمایه ثبت شده شرکت 1,000 میلیارد ریال باشد.
    3. حداقل 3 سال سابقه فعالیت پیش از پذیرش داشته باشد.
    4. زیان انباشته در ترازنامه وجود نداشته باشد.
    5. سیستم حسابداری که انتخاب می‌شود، به لحاظ مالی و بهای تمام شده مطلوب باشد.
    6. در 3 دوره مالی متوالی منتهی به زمان پذیرش سودآور بوده باشد.
    7. از لحاظ سودآوری چشم‌اندازی روشن داشته باشد.
    8. نسبت حقوق صاحبان سهام به کل داراییها حداقل 30% باشد.
    9. صورتهای مالی توسط حسابرس معتمد سازمان بورس و اوراق بهادار تأیید شود.
    10. سابقه محکومیت قطعی کیفری برای اعضای هیات مدیره و مدیر عامل وجود نداشته باشد.
    11. صورتهای مالی دو دوره منتهی به پذیرش، فاقد موارد مردودی یا عدم اظهار نظر توسط حسابرس باشد.
    12. دعاوی حقوقی دارای اثر با اهمیت بر صورت‌های مالی وجود نداشته باشد.
شرایط اختصاصی پذیرش شرکتها در بازار اول – تابلوی فرعی
    1. حداقل 15% سهام شناور وجود داشته باشد.
    2. حداقل میزان سرمایه ثبت شده شرکت 500 میلیارد ریال باشد.
    3. حداقل 3 سال سابقه فعالیت پیش از پذیرش داشته باشد.
    4. زیان انباشته در ترازنامه وجود نداشته باشد.
    5. سیستم حسابداری به لحاظ مالی و بهای تمام شده مطلوب باشد.
    6. در دو دوره مالی متوالی منتهی به زمان پذیرش سودآور بوده باشد.
    7. چشم اندازی روشن از لحاظ سودآوری در آینده، ارائه دهد.
    8. نسبت حقوق صاحبان سهام به کل دارایی‌ها حداقل 20% باشد.
    9. صورتهای مالی توسط حسابرس معتمد سازمان بورس و اوراق بهادار تأیید شود.
    10. سابقه محکومیت قطعی کیفری برای اعضای هیات مدیره و مدیر عامل وجود نداشته باشد.
    11. صورتهای مالی دو دوره منتهی به پذیرش، فاقد موارد مردودی یا عدم اظهار نظر توسط حسابرس باشد.
    12. دعاوی حقوقی دارای اثر با اهمیت بر صورت‌های مالی وجود نداشته باشد.
شرایط اختصاصی پذیرش شرکت ها در بازار دوم بورس
    1. حداقل 10% سهام شناور وجود داشته باشد.
    2. حداقل سرمایه ثبت شده شرکت 200 میلیارد ریال باشد.
    3. حداقل دو سال سابقه فعالیت قبل از پذیرش داشته باشد.
    4. زیان انباشته در ترازنامه وجود نداشته باشد.
    5. سیستم حسابداری به لحاظ مالی و بهای تمام شده مطلوب باشد.
    6. در یک دوره مالی منتهی به پذیرش سودآور بوده باشد.
    7. چشم‌اندازی روشن از لحاظ سودآوری ارائه دهد.
    8. نسبت حقوق صاحبان سهام به کل دارایی‌ها حداقل 15% باشد.
    9. صورتهای مالی توسط حسابرس معتمد سازمان بورس و اوراق بهادار تایید شود.
    10. سابقه محکومیت قطعی کیفری برای اعضای هیات مدیره و مدیر عامل وجود نداشته باشد.
    11. دعاوی حقوقی دارای اثر با اهمیت در صورتهای مالی وجود نداشته باشد.

شرکت فرابورس ایران
شرکت فرابورس ایران در آبان سال 1387 ایجاد شد. هدف اصلی تاسیس فرابورس، بهره‌وری صنایع جوان از منابع مالی بازار سرمایه است. از دیگر اهداف این بازار می‌توان به ایجاد تنوع به اوراق بهادار قابل معامله، افزایش مشارکتهای مردمی و افزایش سهم دارایی های مالی در سبد سرمایه‌گذاری می‌باشد. در واقع فرابورس ایران با ساختار و جایگاه قانونی مشابه بورس اما با شرایط پذیرش و معامله ساده‌تر ایجاد شد. مهم‌ترین وظیفه فرابورس ایران، ساماندهی و هدایت بخشی از بازار سرمایه است که شرایط ورود به بورس اوراق بهادار را ندارند.
فرایند پذیرش شرکتها در فرابورس، آسان‌تر از پذیرش در بورس اوراق بهادار تهران است. به عبارتی شرکتها یا بنگاه‌های اقتصادی می‌توانند با شرایطی ساده‌تر و در زمان کمتر به فرابورس راه یابند. شرکتها با پذیرش در فرابورس می توانند از کلیه مزایای بازار اوراق بهادار استفاده نمایند. شرکتهایی که به هر دلیلی در بورس اوراق بهادار تهران پذیرش نمی‌شوند در بازار فرابورس مورد معامله قرار می‌گیرند.
فرابورس متشکل از 9 بازار و تابلوی معاملاتی مجزا می‌باشد. بازارهای موجود در فرابورس عبارتند از:
    1. بازار اول
    2. بازار دوم
    3. بازار سوم
    4. بازار پایه نارنجی
    5. بازار پایه قرمز
    6. بازار پایه زرد
    7. بازار شرکتهای کوچک و متوسط (SMF)
    8. بازار ابزارهای نوین مالی (شامل صندوق‌های سرمایه‌گذاری زمین و ساختمان، صندوق‌های سرمایه‌گذاری قابل معامله (ETF)، صندوق‌های جسورانه (VC)، اوراق تامین مالی استاندارد، اوراق تامین مالی واجد شرایط خاص، اسناد خزانه اسلامی و اوراق تسهیلات مسکن (تسه) )
    9. بازار مشتقه

شرکت بورس کالای ایران
این شرکت به عنوان یک شرکت جدید و مستقل از سازمان های کارگزاران بورس فلزات و بورس کالای کشاورزی ، پس از پذیره نویسی در 4 گروه سهامداری و برگزاری مجمع عمومی از سال 1386  با هدف برطرف کردن نارسایی های بازار سنتی فعالیت خود را آغاز کرد. در بورس کالای ایران داد و ستد انواع محصولات صنعتی و معدنی، فرآورده های نفت و پتروشیمی و کشاورزی در قالب معاملات نقد، نسیه، سلف، سلف استاندارد و معاملات ابزارهای مشتقه از جمله قراردادهای آتی انجام می پذیرد. در بخشی از این بورس که کالاها تحویل می شوند معمولاً مواد خام و مواد اولیه مانند فلزات، پنبه، گندم، برنج و ... مورد معامله قرار می‌گیرد. هر بازار کالایی زیرمجموعه بورس کالا را بانام همان کالایی که مورد معامله قرار می‌گیرد نام‌گذاری می‌کنند. معاملات بورس آتی زعفران معدود ابزارهایی است که در بورس کالایی کشورمان وجود دارد که در آن تعداد زیادی از فعالان حقیقی نیز حضور دارند.
مهمترین حسن این بازار، شفاف‌سازی در کشف قیمت و عدم حضور نوسانات کاذب می‌باشد؛ همچنین برای معامله‌گران تضمین‌های لازم را فراهم می‌سازد.
قراردادها و اوراقی که قابل معامله در بورس کالا هستند عبارتند از:
    • قرارداد نقدی
    • قرارداد آتی
    • قرارداد سلف
    • قرارداد نسیه
    • قرارداد سلف استاندارد
    • قراردادهای اختیار معامله
    • صندوق های سرمایه‌گذاری مبتنی بر طلا
    • گواهی سپرده کالایی

شرکت بورس انرژی ایران
در پی درخواست‌های جداگانه‌ای که برای راه‌اندازی بورس نفت و برق در شورای عالی بورس و اوراق بهادار ایران مطرح شد سرانجام در سال 1390 ، تجمیع این درخواست‌ها به راه‌اندازی بورس انرژی منجر شد.
در بازار بورس انرژی حامل‏‌های انرژی و اوراق بهادار مبتنی بر کالا معامله می‌شود. در این بازار محصولات و مشتقات نفتی، برق، گاز طبیعی، زغال سنگ و سایر حامل‌های انرژی عرضه می‌گردند. بورس انرژی ایران، متشکل از دو بخش فیزیکی و مشتقه می‌باشد، در بخش فیزیکی آن، کالاها و در مشتقه اوراق مبتنی بر این کالاها داد و ستد می‌شود.

شرکت سپرده‌گذاری مرکزی اوراق بهادار و تسویه وجوه(CSDI)
این شرکت با هدف رسیدگی به امور مربوط به پیش از معاملات و پس از معاملات بازارهای سهام، کالا و بازارهای خارج از بورس در سال 1384 تشکیل شد. پس از معاملات بازارهای مالی، وظیفه این شرکت شامل سپرده‌گذاری و ثبت، نگهداری و انتقال اوراق بهادار و پایاپای و تسویه معاملات انجام‌شده است. این شرکت، برای تسهیل و تسریع اموری که ذکر شد یک سامانه الکترونیکی ایجاد کرده و این امور را به صورت الکترونیکی انجام می‌دهد. در این سیستم الکترونیکی، مالکیت اوراق بهادار، بدون نیاز به مبادله فیزیکی گواهی سهام یا هر سند کاغذی دیگر، هم‌زمان با انتقال اوراق از یک حساب به‌حساب دیگر تغییر می‌کند. ازاین‌رو عملکرد آن بسیار شبیه عملکرد بانک است. در واقع سپرده‌گذاری به‌عنوان یک‌نهاد امین، وظیفۀ نگهداری و نقل‌وانتقال اوراق بهادار سرمایه‌گذاران را بر عهده دارد. سامانه های الکترونیکی شرکت عبارتند از:
• درگاه الکترونیکی سهامداران (دارا)
• درگاه الکترونیکی کارگزاران (کارا)
• درگاه الکترونیکی ناشران (دانا)
• سامانه وضعیت دارایی سهامداران IPS
• سامانه نت کلیر
• سامانه اطلاعاتی مشتریان آنلاین(CsdiData)
• سامانه توزیع انلاین گواهینامه
• سامانه پس از معاملات IRPT
• سامانه جامع ثبت اطلاعات مشتریان (سجام)
سامانه سجام تلاش می‌کند تا خدمات سریع‌تر و بهتری را به سرمایه‌گذاران ارایه دهد.تمامی سرمایه‌گذارانی که در سامانه سجام ثبت ‌نام کردند بایداطلاعاتی که از آنها خواسته شده را تکمیل کنند .نشــانی ســایت شرکت سپـــرده گـــذاری مـــرکــزی اوراق بهـــادار و تسویـــه وجـــوه www.csdiran.com است.

شرکت مدیریت فناوری بورس تهران(هسته معاملات)
این شرکت به‌عنوان یکی از شرکت‌های زیرساخت برای ارائه‌ خدمات به چرخه‌ کامل «معاملات الکترونیکی» ابزارهای مالی به ارکان بازار سرمایه، تحت نظارت مستقیم سازمان بورس و اوراق بهادار، به نشانی www.tsetmc.ir فعالیت می‌کند. مدیریت سیستم معاملات، محاسبه شاخص‌های مختلف بازار و انتشار لحظه‌ای اطلاعات مربوط به معاملات ازجمله وظایف مهم این شرکت است. معاملات سهامداران بازار، توسط این شرکت نمایش داده می‌شود و سرمایه گذاران می توانند به سادگی فرآیند معاملات را از ابتدا تا انتهای زمان معاملات مشاهده نمایند. سایر درگاه های دریافت سفارشات مشتریان در نهایت متصل به سیستم معاملات هستند.

شرکت رایان بورس
شرکت رایان بورس در سال 1390 توسط سازمان بورس و اوراق بهادار و با هدف ارائه راهکارهای نوین در صنعت فناوری اطلاعات به صورت سهامی خاص تأسیس گردید. سامانۀ یکپارچه گردآوری، نظارت و انتشار الکترونیکی اطلاعات به نشانی www.codal.ir به‌منظور مکانیزه کردن جمع آوری، بررسی و انتشار اطلاعات مالی شرکت های ثبت‌شده نزد سازمان و سایر اشخاصی که طبق قانون بازار اوراق بهادار ملزم به گزارش اطلاعات خود هستند، توسط این شرکت طراحی‌شده است.
این شرکت متولی سیستم­های کدال و سامانه سنم(بارگذاری فایل xml صندوق­های سرمایه­گذاری)می‌باشد که با هدف نوآوری در فناوری اطلاعات ایجاد شده است. وظایف اصلی این رکن از بازار سرمایه شامل موارد زیر می‌باشد:
    • حمایت از حقوق سرمایه‌گذاران
    • ساماندهی، حفظ و توسعه بازاری شفاف
    • نظارت بر حسن اجرای قانون
    • اتخاذ تدابیر لازم جهت پیشگیری از وقوع تخلفات در بازار اوراق بهادار
    • نظارت بر افشای اطلاعات با اهمیت توسط شرکتهای پذیرفته شده در بورس
شرکت اطلاع‌رسانی و خدمات بورس
این شرکت وابسته به سازمان بورس و اوراق بهادار است و در مردادماه 1383 تاسیس شد. شعار این شرکت "با ما بورس را بشناسید" بوده و نشانی آن نیز www.sidsco.ir است.
مهمترین فعالیت های این شرکت به شرح زیر می‌باشد:
    • ایجاد پایگاه اطلاع‌ رسانی بازار سرمایه به نشانی www.sena.ir جهت گسترش فرهنگ سرمایه‌گذاری و تولید انواع خبر و محتوا
    • گسترش فرهنگ سرمایه‌گذاری در دارایی‌های مالی
    • برگزاری دوره‌های آموزشی عمومی و تخصصی در حوزه بازار سرمایه
    • برگزاری آزمون گواهینامه‌های حرفه‌ای سازمان بورس و اوراق بهادار
    • برگزاری نمایشگاه‌ها، همایش‌ها و سمینارهای تخصصی
    • راه اندازی تالار مجازی بورس ایران به نشانی www.irvex.ir که در آن سرمایه گذاران تازه وارد می توانند بدون پرداخت هیچ مبلغی اقدام به خرید و فروش سهام به صورت مجازی
    • وب سایت انتشارات بورس به نشانیwww.boursepub.ir به عنوان مرجع کتب مالی
    • راه اندازی مرکز ارتباط بورس نموده که سرمایه گذاران می توانند با گرفتن شماره 6375 سوالات و ابهامات خود را در حوزه بازار سرمایه برطرف نمایند.

شرکت کارگزاری
کارگزاران اشخاص حقوقی هستند که به نمایندگی از طرف مشتریان اقدام به خریدوفروش اوراق بهادار و ارائه سایر خدمات در بازار سرمایه می‌کنند. معاملات سهام و کالا در بورس ها صرفا از طریق شرکت های کارگزاری صورت می پذیرد. در سطح کشور اکنون 108 کارگزار با حدود 2000 شعبه و نمایندگی مجوز فعالیت دارند.
برای مشاهده نشانی شعبات شرکت های کارگزاری می توانید به نشانی www.seba.ir مراجعه نمایید.


کانون کارگزاران بورس و اوراق بهادار
این نهاد در مهر ماه سال 1386 به عنوان یک سیستم خود انتظام فعالیت خود را آغاز نمود. نشانی این کانون www.seba.ir است.
از جمله وظایف کانون کارگزاران بورس اوراق بهادار عبارتند از:
    • پیشنهاد مقررات پذیرش، تعلیق یا لغو عضویت کانون و اجرایی کردن این پیشنهادات
    • نظارت بر عملکرد اعضاء کانون
    • ارزیابی عملکرد اعضاء در چارچوب مقررات
    • نظارت بر برنامه‌های تبلیغاتی اعضاء کانون به‌ منظور جلوگیری از ارائه اطلاعات ناقص
    • وضع و اجرای ضوابط و استانداردهای حرفه‌ای و انضباطی برای اعضاء کانون

شرکت تامین سرمایه
نهاد مالی تخصصی است که وظیفه تامین مالی شرکت‌ها، مدیریت دارایی‌ها و مشاوره سرمایه‌گذاری را برعهده دارد. این شرکت‌ها به عنوان واسطه بین ناشر اوراق بهادار و عموم سرمایه‌گذاران فعالیت می‌کند و می‌تواند فعالیت‌های بازارگردانــی، مشــاوره، سبدگردانــی، پذیــره نویســی، تعهد پذیـره نویسـی و فعالیت های مشابه را با اخذ مجوز از سازمان انجام دهند.

شرکت سبدگردان
این شرکت ها در قالب قراردادی مشخص و به‌منظور کسب انتفاع، به خریدوفروش اوراق بهادار برای سرمایه‌گذار می‌پردازند. چیدمان صحیح دارایی‌ها، در قالب یک سبدِ مشخص است و مالکیت آن کاملا متعلق به سرمایه‌گذار است، میزان هر یک از دارایی‌ها و زمان خرید و فروش آن‌ها نیز به‌دقت توسط سبدگردان تعیین و پایش می‌شود.

شرکت مشاور سرمایه‌گذاری
این شرکت ها هرگونه مشاوره‌ در مورد خرید یا فروش اوراق بهادار را در اختیار مشتریان حقیقی و حقوقی قرار می دهند. این مشاوره ها از جمله شامل موارد زیر می‌شود:
الف) توصیه به خرید، فروش یا نگهداری اوراق بهادار؛
ب) اظهارنظر راجع به روند قیمت یا عرضه و تقاضای اوراق بهادار در آینده؛
ج) اظهارنظر راجع به ارزش (قیمت) اوراق بهادار؛

شرکت پردازش اطلاعات مالی
این شرکت ها در قبال دریافت مبلغی، به ارائه اطلاعات مربوط به ورقه بهادار، معامله و سفارش خرید یا فروش ورقه بهادار(از هر طریق از جمله رسانه‌های جمعی، تابلو، وسایل الکترونیکی، نامه، بروشور و سخنرانی و ...) در حیطه تعریف شده به فعالیت می‌پردازند. در واقع این شرکت ها اطلاعات مالی را جهت اتخاذ تصمیم در مورد سرمایه‌گذاری در بورس جمع‌آوری و پردازش می‌کنند و سرمایه‌گذاران از تحلیل انجام شده بر روی اطلاعات پردازش شده استفاده می‌کنند و از آن‌ها کمک می‌گیرند تا تصمیمات بهتری را در بورس اتخاذ نمایند.

موسسه رتبه‌بندی اعتباری
این موسسات میزان ریسک اعتباری شرکت‌ها و اوراق بدهی آن‌ها را مشخص کرده و آن را اعلام می کنند. رتبه بندی اوراق بدهی شرکت ها با توجه به ریسک عدم بازپرداخت یا ورشکستگی است. در حقیقت این موسسات، راجع به احتمال ایفای به موقع تعهدات شخص حقوقی یا احتمال ایفای به موقع تعهدات ناشی از انتشار اوراق بهادار و یا احتمال ایفای تعهد مالی خاص دیگر در موعد مقرر که از طریق بررسی های دقیق صورت می گیرد، اظهار نظر می کند که منجر به اختصاص رتبه اعتباری معین و از پیش تعریف شده می گردد.

صندوق سرمایه‌گذاری
نهادی مالی است که منابع مالی حاصل از انتشار گواهی سرمایه‌گذاری را در موضوع فعالیت مصوب خود سرمایه‌گذاری می‌کند و مالکان آن به نسبت سرمایه‌گذاری خود، در سود و زیان صندوق شریک‌اند. صندوق‌های سرمایه گذاری بر اساس نوع ممکن است وجوه جمع آوری شده را در انواع اوراق بهادار با درآمد ثابت، سهام و حق تقدم سهام، پروژه ساختمانی، طلا، ارز و ....سرمایه گذاری کند. صندوق‌های سرمایه گذاری می توانند قابلیت معامله در بورس را داشته باشند یا مبتنی بر صدور و ابطال باشند.
اســامــی و عملکــرد صنــدوق هـــای ســرمایـــه گــذاری در ســایت www.fipiran.com قابل مشاهده است.

کانون نهادهای سرمایه‌گذاری ایران
این کانون تشکلی خود انتظام، غیردولتی، غیر انتفاعی، غیرسیاسی، دارای شخصیت حقوقی و مالی مستقل بوده و در اسفند ماه 1386 فعالیت خود را آغاز کرد. اعضای این کانون، نهادهای مالی مشمول ثبت نزد سازمان بورس و اوراق بهادار شامل: شرکت‌های سرمایه‌گذاری، انواع صندوق‌های سرمایه‌گذاری ازجمله صندوق‌های بازنشستگی، شرکت‌های هلدینگ، شرکت‌های تأمین سرمایه و سایر نهادهای سرمایه‌گذاری است.
نشانی سایت این کانون www.iiia.ir است

شرکت سرمایه‌گذاری
شرکت سرمایه گذاری واسطه‌ای برای خرید و فروش سهام شرکت‌های بورسی است. موضوع اصلی فعالیت آن، سرمایه‌گذاری در سهام، سهم الشرکه‌، واحدهای سرمایه‌گذاری صندوق‌ها یا سایر اوراق بهادار دارای حق رای شرکت‌ها، موسسات یا صندوق‌ها‌ی سرمایه‌گذاری با هدف کسب انتفاع بدون کسب کنترل یا نفوذ قابل ملاحظه در چارچوب قوانین و مقررات است و از نظر حقوقی به دو شکل سهامی خاص و عام تشکیل می شود.
در صندوق‌های سرمایه گذاری هر زمانی که سرمایه گذار می‌خواهد، با ابطال واحدهای سرمایه گذاری از صندوق خارج می‌شود و سرمایه‌اش را نقد می‌کند، اما در شرکت‌های سرمایه‌گذاری این امکان به راحتی فراهم نیست. بلکه یک سرمایه‌گذار در شرکت اگر قصد خروج و دریافت نقدی سرمایه‌اش را داشته باشد، باید سهام خود را به شخص دیگری منتقل کند.


مروری بـر برخی مفاهیـم بـورس

شاخص کل
شاخص کل در بین فعالان بازار و سرمایه‌گذاران یکی از پرکاربردترین شاخص‌هاست. این شاخص بیانگر سطح عمومی قیمت و سود سهام شرکت‌های پذیرفته‌ شده در بورس است، به‌عبارت‌دیگر تغییرات شاخص کل بیانگر میانگین بازدهی سرمایه‌گذاران در بازار سرمایه است. عدد این شاخص به صورت واحد بوده و تنها تغییرات شاخص به درصد برای سرمایه گذاران مفهوم دارد.
برای درک ساده‌تر مفهوم شاخص کل، فرض کنید که شما از تمام شرکت‌های بورسی به تعداد مساوی خریداری کنید. در این صورت تغییرات شاخص کل بورس به درصد، برابر با میزان بازدهی سبد سهام شما خواهد بود. این شاخص در سال 1369 با عدد 100 شروع به کار کرد.
عدد شاخص کل را در صفحه اول سایت مدیریت فناوری بورس تهران به نشانی www.tsetmc.com می توان مشاهده نمود.

نماد
عبارت است از نام اختصاری شرکت‌ها که برای سهولت شناسایی و دسته‌بندی آن‌ها در بورس مورد استفاده قرار می‌گیرد. به‌عنوان‌مثال شرکت ملی مس ایران با نماد «فملی» یا پالایشگاه نفت بندرعباس با نماد «شبندر» معرفی می‌شوند. معمولا حرف اول در یک «نماد» نشان‌دهنده صنعت مربوطه و بخش دوم خلاصه‌ای از نام شرکت است به عنوان مثال «غمینو» نماد شرکت صنایع غذایی مینو شرق است. برخی از شرکت ها نیز نمادشان برگرفته از اسمشان است. به عنوان مثال نماد «آپ» برگرفته از نام آسان پرداخت، یا نماد «برکت» نماد شرکت گروه دارویی برکت است.

توقف نماد
گاهی اوقات، معاملات سهام برخی شرکت ها در بورس بصورت موقت، متوقف می شود. عمدتا بورس زمانی نماد یک شرکت را متوقف می کند که رویدادی حائز اهمیت درخصوص آن شرکت اتفاق افتاده باشد، به نحوی که این رویداد بتواند موجب افزایش یا کاهش بیش از اندازه قیمت سهام شرکت شود. برای مثال، قبل از برگزاری مجامع سالیانه شرکت، نماد آن شرکت متوقف می شود، زیرا در مجمع سالیانه، سود سهامداران مشخص خواهد شد و این موضوع، می تواند بر قیمت سهم بعد از مجمع، تأثیر زیادی داشته باشد. طبیعتا توقف نماد، به سرمایه گذاران اجازه می دهد تا پس از انتشار اطلاعات کامل و شفاف شدن وضعیت شرکت، در شرایط یکسان و عادلانـه، درخصوص خرید، فروش و یا نگهداری آن سهم تصمیم گیری کنند. علاوه بر مجمع عمومی عادی سالانه، برگزاری مجمع عمومی فوق العاده (عمدتا با موضوع افزایش سرمایه) نیز مشمول توقف نماد می شود، هم چنین "افشای اطلاعات با اهمیت در گروه الف" و "افشای اطلاعات با اهمیت در گروه ب" توسط شرکت ها هم موجب توقف کوتاه نماد می گردند.

دامنه نوسان
به مقدار مجازی که هر سهم می تواند طی یک روز در آن بازه تغییر قیمت دهد، دامنه نوسان گویند که در حال حاضر این مقدار برای سهام در بورس و فرابورس 5% است. برای شرکت هایی که در بازار پایه فعال هستند بسته به نوع بازار زرد، نارنجی و قرمز به ترتیب 3، 2 و 1 درصد است. در نمادهایی که بازارگردان دارند یا نمادهای حق تقدم این دامنه می تواند باشد. در بازه های زمانی و پس از رویدادهای خاص که ناظر بازار تشخیص بدهد، این دامنه نوسان از نمادها حذف می شود تا بنا به مکانیزم عرضه و تقاضا، قیمت واقعی سهم مشخص گردد.

پرتفوی
پرتفوی یا پرتفولیو ، یک واژه فرانسوی است و به مجموعه یا سبدی از دارایی‌های مالی گفته می‌شود. به‌بیان‌دیگر پرتفوی ترکیبی مناسب از سهام یا سایر دارایی‌هاست که یک سرمایه‌گذار آن‌ها را خریداری کرده ‌است. هدف از تشکیل سبد سهام، کاهش ریسک غیرسیستماتیک سرمایه‌گذاری است؛ بدین ترتیب، سود یک سهم می‌تواند ضرر سهام دیگر را جبران کند. پرتفوی به‌صورت مستقیم توسط سرمایه‌گذاران نگهداری شده یا به‌وسیله سبدگردان‌های حرفه‌ای‌ مدیریت می‌شود.

ارزش اسمی و ارزش بازاری
ارزش اسمی همان قیمت اولیه سهم در بازار اولیه است که در کشورمان برابر با 100 تومان است. همانطور که از عنوان آن پیداست، این فقط بدین معناست که شرکت در روز نخست، هر سهم خود را 100 تومان تعیین نموده است. پس از آن قیمت سهام چه در بورس باشد و چه نباشد با ارزش بازاری معامله می شود. حتی در عرضه های اولیه نیز معاملات به ارزش بازار هستند.

ارزش ذاتی
ارزش ذاتی به ارزش واقعی سهام یک شرکت یا یک دارایی اطلاق می‌شود که بر پایه بررسی تمامی ابعاد کسب‌وکار مورد نظر، از جمله صورت‌های مالی، پتانسیل رشد سودآوری شرکت در سال‌های آینده و لحاظ دارایی‌های مشهود و نامشهود انجام گرفته ‌است. این ارزش توسط تحلیلگران بنیادی و مالی مورد محاسبه قرار می گیرد و ممکن است برای یک سهم اعداد متفاوت با مفروضات متفاوتی باشد.
کدمعاملاتی یا کدبورسی
عبارتست از کدی ثابت که به سهامداران اختصاص داده می شود تا در هنگام خرید و فروش سهام از آن استفاده کنند. این کد متشکل از سه حرف اول نام خانوادگی افراد به همراه 5 رقم است که در معاملات سهام کارکردی مشابه شماره حساب در نقل و انتقالات بانکی را دارد. به هر سهامدار یک کد بورسی تعلق می گیرد.

بازار اولیه
بازار اولیه زمانی شکل می‌گیرد که دارایی برای بار اول مورد معامله قرار می‌گیرد. در این بازار شرکت‌ها به‌طور مستقیم سرمایه مورد نیاز خود را از طریق فروش سهام به مردم تأمین می‌کنند که این کار در قالب پذیره‌نویسی صورت می‌گیرد. پذیره‌نویسی از طریق بانکی که نماینده شرکت است یا سایر مؤسسات مجاز صورت می‌پذیرد.

بازار ثانویه
دارایی‌هایی که ابتدا در بازار اولیه مورد معامله قرار گرفته است در بازار ثانویه مورد معامله مجدد قرار می‌گیرد و نمونه آن در کشور ما بورس است.

بازار گاوی و خرسی
در بازار گاوی تقاضا بسیار زیاد است و عرضه به‌ندرت صورت می‌گیرد. به‌عبارت‌دیگر، سرمایه‌گذاران با امید به آینده رو به رشد بازار، اقدام به خرید سهام جدید می‌کنند و فروشندگان نیز تمایلی برای فروش ندارند. بازار گاوی به دوره‌ای گفته می‌شود که قیمت‌ها در حال افزایش است. ویژگی اصلی بازار گاوی، خوش‌بینی، اعتماد سرمایه‌گذاران و انتظار ادامه روند افزایشی است. بازار گاوی در مقابل بازار خرسی قرار دارد. در بازار خرسی، جوی منفی بر بازار حاکم است و همین امر رمقی برای سرمایه‌گذاران به‌منظور خرید سهام جدید باقی نمی‌گذارد. بازار خرسی نباید با اصلاح قیمت‌ها اشتباه گرفته شود، اصلاح قیمت‌ها روند کوتاه‌مدت دارد و کمتر از دو ماه طول می‌کشد. بازارهای گاوی و خرسی معمولاً با چرخه‌های تجاری هم‌زمان هستند. شروع بازار گاوی معمولاً نشان‌دهنده‌ گشایش اقتصادی است، زیرا عقاید عمومی درباره وضعیت اقتصادی آینده، قیمت سهام را تغییر می‌دهد. همچنین بازارهای خرسی قبل از رکود اقتصادی شروع می‌شوند.

سامانه معاملاتی
سیستم رایانه ای است که دریافت سفارش های خرید و فروش، تطبیق سفارش ها و در نهایت انجام معاملات از طریق آن انجام می شود.

قیمت آغازین
قیمتی است که در شروع جلسه رسمی معاملاتی برای هر ورقه بهادار در تابلوی بورس اعلام می شود.

قیمت پایانی
قیمت هر ورقه بهادار در پایان هر جلسه رسمی معاملاتی بورس است که بر اساس میانگین قیمت ها با محاسبه حجم مبنا، توسط “بورس” اعلام می شود. این قیمت‌های محاسباتی معاملات فردا نیز هست.

آخرین معامله
این قیمت مربوط به آخرین معامله یک سهم است.

تحلیل تکنیکال
تحلیلی است که براساس نمودار قیمت سهام و پیشینه ی تاریخ آن وضعیت آینده سهام پیش بینی می شود. تحلیل تکنیکال بر اساس سه اصل استوار است:
1- تاریخ تکرار می شود.
2-همه چیز در قیمت لحاظ می شود.
3-بازار همه چیز را لحاظ می‌کند.

تحلیل فاندامنتال یا بنیادی
تحلیل بنیادی مدلی از تحلیل است که بر داده های حسابداری و مالی تمرکز دارد، معمولاً بر اطلاعات و آمار کلیدی مندرج در صورت‌های مالی شرکت ها را تحلیل می کند و بررسی می کند که آیا قیمت سهام به‌درستی ارزشیابی شده‌است یا نه؟ البته بخشی از اطلاعات بنیادی، بر اطلاعات و آمار اقتصادملی، صنعت و شرکت تمرکز دارد.

تحلیل مالی رفتاری
تحلیل مالی رفتاری یک بحث جدیدی در بازارهای مالی است، در این تحلیل از مباحث روانشناسی برای تشریح رفتار سرمایه گذاران و بازارهای سرمایه استفاده می شود. در واقع تحلیلگران مالی رفتاری معتقدند رفتار سرمایه گذاران در بورس؛ نحوه تصمیم گیری، تخصیص منابع پولی، قیمت گذاری و ارزیابی بازدهی شرکت ها را تحت تاثیر خود قرار می دهد. مالی رفتاری ادعا می کند که نگرش یک سرمایه گذار به بازار سرمایه تابعی از روانشناسی سرمایه گذار، عقاید و نظرات وی و موضع گیری وی در رابطه با ریسک است و در این روش تحلیلی به این نگرش ها پرداخته می شود.

عرضه اولیه
هرگاه شرکتی برای اولین بار سهام خود را در بورس عرضه کند عرضه اولیه می گویند. در واقع شرکتی که تاکنون در بازار سرمایه نبوده، برای ورود به بورس باید قسمتی از سهام شرکت خود را در بورس عرضه کند که در اصطلاح به آن عرضه اولیه می گویند. با توجه به اینکه شرکت هایی که عرضه اولیه شدند معمولا مقداری زیر ارزش ذاتی عرضه می‌شوند و روند مثبتی را طی می کنند استقبال عموم مردم از این عرضه ها زیاد است.
شرکتی که قصد دارد سهام خود را در بورس به فروش برساند ابتدا باید صورت‌های مالی خود را به بورس‌ها ارائه دهد و مثلاً باید در چند سال مالی سود ساز باشد تا مجوز ورود به بورس را دریافت کند.

پذیره نویسی
پذیره‌نویسی به‌ طور کلی مرحله قبل از عرضه اولیه است. در پذیره‌نویسی شرکت هنوز تاسیس نشده است و خریدارانی که در پذیره‌نویسی شرکت می‌کنند، در واقع در تامین سرمایه شرکت سهیم شده‌اند. شرکت‌ها عموما باید اول به سایت فرابورس در قسمت بازار سوم یا بورس در قسمت ناشران مراجعه کنند و با توجه به شرایطی که دارند، بازار خود را انتخاب کنند. فرابورس دارای 7 بازار مختلف و بورس دارای 2 نوع بازار است. شرکت‌ها قبل از پذیره‌نویسی باید شرایط خود را بسنجند و بر اساس نیازمندی‌های همان بازار، مستندات خود را آماده کنند و ارائه دهند. در این فرایند، شرکت درصد کوچکی از سهم خود را ( که عموما کمتر از 1 درصد است)، برای فروش به بانک ارائه می‌دهد و دیگر معامله‌ای انجام نخواهد شد تا مراحل ثبت شرکت انجام شود.
پذیره‌ نویسی سهام در واقع عملی حقوقی است که به‌موجب آن شخص متعهد می‎شود تا قسمتی از سرمایه شرکت را تامین کند. فرایند پذیره‌‌نویسی مستلزم تهیه طرحی از طرف موسسان شرکت است که لازم است به امضای همه آن‌ها رسیده باشد و به اداره ثبت شرکت‌ها و در نقاطی که اداره ثبت شرکت‌ها وجود ندارد، به اداره ثبت اسناد و املاک محل تسلیم شود.

تفاوت‌های عرضه اولیه و پذیره‌ نویسی
 اولین و مهمترین تفاوت این است که پذیره نویسی در مورد شرکت‌هایی انجام می‌شود که هنوز آغاز به فعالیت نکرده‌اند و برای تامین سرمایه اقدام به پذیره نویسی می‌کنند. عرضه اولیه مربوط به شرکت‌هایی است که برای نخستین بار سهام‌شان در بورس ارائه می‌شود. این شرکت‌ها ثبت و تاسیس شده‌اند و مدتی از زمان فعالیت‌شان می‌گذرد اما تا کنون سهام خود را در بورس عرضه نکرده‌اند.
 عرضه اولیه یک بازه قیمتی مشخص دارد اما پذیره‌نویسی با قیمت اسمی 1000 ریال انجام می‌شود.
 بازه زمانی عرضه اولیه برای ثبت سفارش از 2 تا 3 ساعت است و پس از آن نماد مورد نظر مثل سایر نمادهای بورسی معامله می‌شود اما انجام پذیره‌نویسی در اکثر موارد در یک بازه زمانی 30 روزه است. تا مراحل بعدی ثبت و آغاز فعالیت شرکت و عرضه اولیه ممکن است چندین ماه زمان لازم باشد.
 پذیره‌نویسی قبل از عرضه اولیه انجام می‌شود و خریداران به نوعی سرمایه اولیه شرکت را برای فعالیت‌های مختلف و سودآوری تامین می‌کنند. پس از تشکیل شرکت بر اساس ورقه تعهد، اشخاص شرکت‌کننده در پذیره‌نویسی حق دریافت سهام دارند.
انواع قیمت در بورس ایران

قیمت باز شدن (open)
قیمتی است که اولین معامله روز در آن قیمت انجام می‌شود.
قیمت آخرین معامله(close)
قیمتی که اخرین معامله در روز روی آن انجام می شود. این قیمت با قیمت پایانی که آنرا نیز معرفی خواهیم کرد، متفاوت می باشد.
قیمت پایانی
قیمت پایانی یکی دیگر از انواع قیمت می باشد. در هر جلسه معاملاتی، ممکن است سهام یک شرکت با قیمت‌های متفاوتی خرید و فروش شود. قیمت پایانی، میانگین وزنی از تعداد سهام معامله شده در هر قیمت است که ملاک محاسبه بازه روز معاملاتی بعد است. به این گونه که قیمت مثبت 5 و منفی 5 درصد بر اساس قیمت پایانی محاسبه می شود.
مثلا اگر 99 برگ سهم در قیمت 100 تومان و 1 برگ سهم در قیمت 200 تومان معامله شود، قیمت پایانی برابر 150 نمی شود؛ بلکه برابر 101 می شود چرا که بیشتر معاملات در قیمت 100 انجام شده است:
101=100/((200*1)+(100*99))
بالاترین قیمت(high)
بالاترین قیمتی است که یک سهم در جلسه معاملاتی، معامله شده است.
پایین‌ترین قیمت(low)
کمترین قیمتی است که یک سهم در جلسه معاملاتی، معامله شده است.
قیمت های باز شدن، آخرین معامله، بالاترین و پایین ترین قیمت، قیمت­هایی هستند که نمودار کندل استیک را درتحلیل تکنیکالشکل می دهند

علاوه بر قیمت‌های فوق بهتر است که در خصوص این قیمت‌ها نیز اطلاعاتی کسب کنید:

قیمت پایه
قیمت مشخص شده ای است که توسط فروشنده برای عرضه سهام در معاملات عمده تعیین می شود.

قیمت پیشنهادی
قیمتی است که کارگزاری برای هر برگه سهام وارد سامانه می کند.

قیمت محدود
قیمتی است که حداکثر یا حداقل آن از طرف مشتری یا سرمایه‌گذار به کارگزاری برای انجام خرید یا فروش سهام اعلام می‌شود.

قیمت معین
قیمت ثابتی است که توسط مشتری یا سرمایه‌گذار برای انجام معامله به کارگزاری اعلام می‌شود.

قیمت تعدیل شده‌ی پایانی
قیمتی است که بعد از اعمالافزایش سرمایهو یاتقسیم سود نقدی، در قیمت پایانی محاسبه می‌شود. برای جزئیات بیشتر بهتر است مقالات مربوطه را مطالعه نمایید.
علاوه بر این در تابلوی یک سهم، با موارد زیر نیز برخورد خواهید کرد:

قیمت بازه روز
بالاترین و پایین‌ترین قیمتی است که سهم در روز معامله شده است.

قیمت مجاز
قیمتی که خریدار و فروشنده مجاز است در آن بازه خرید و فروش انجام دهد.
اکثر نمادهای بورسی در بازه­ ی 5 درصدی معامله می شوند که با فرمول های زیر محاسبه میشود:
حد پایینی بازه مجاز برابر است با قیمت پایانی روز گذشته ضرب در 0.95
حد بالایی بازه­ی مجاز برابر است با قیمت پایانی روز گذشته ضرب در 1.05

بازه هفته
نمایانگر بالاترین و پایین‌ترین قیمتی است که سهم در طول هفته جاری معامله شده است.

بازه سال
نمایانگر بالاترین و پایین‌ترین قیمتی است که سهم در طول سال معامله شده است. گاهی ممکن است که قیمت بالایی بازه سال از قیمت حال حاضر سهم بسیار بسیار بالاتر باشد که این نکته بیانگر وجود افزایش سرمایه در طی سال گذشته است.
این قیمت ها در صفحه ی معاملاتی مربوط به هر نماد در سایتtsetmcقابل مشاهده می باشد:



بازارهای مالی
تعریف بازار مالی
بر اساس تعریف دومنیک سالواتوره بازار مکان و یا موقعیتی است که در آن خریداران و فروشندگان، کالا، خدمات و منابع را خرید و فروش می‌کنند. برای هر کالا، خدمت یا منبع که قابلیت معامله داشته باشد، بازاری وجود دارد. در واقع یک بازار می‌تواند محل مادی و فیزیکی باشد یا یک موقعیتی برای انجام معامله باشد.
انواع بازار
در یک نگاه کلی و از نقطه نظر نوع دارایی‌ها، بازارها به دو نوع بازار دارایی های فیزیکی (واقعی) و بازار دارایی‌های مالی تقسیم می‌شود:
بازار دارایی‌های فیزیکی، بازاری است که در آن خریداران و فروشندگان به معامله دارایی‌هایی که ماهیت واقعی و فیزیکی دارند (مانند اتومبیل، املاک و مستغلات، و وسایل منزل) مبادرت می ورزند اما دارایی های مالی این گونه نیستند و اساساً برخی از آن ها ماهیت فیزیکی خارجی نیز ندارند و در نهایت در قالب یک اوراق بهادار خلاصه می شوند.
بازار مالی
بازار مالی (Financial market) مهم‌ترین جزء نظام مالی است. بازارهای مالی بازارهایی هستند که در آنها دارایی های مالی مبادله می شوند. دارایی های مالی دارایی هایی همانند سهام و اوراق قرضه هستند که ارزش آنها به ارزش تولیدات و خدمات ارائه شده توسط شرکت های منتشر کننده آنها وابسته است.
در دنیا مدل های مختلفی برای سرمایه گذاری وجود دارد. خرید دارایی های فیزیکی نظیر طلا، سکه، ارز و ... یکی از راه های سرمایه گذاری می باشد. مسیر دیگر اما می تواند خرید دارایی های مالی باشد. مزیت خرید دارایی های مالی نسبت به خرید دارایی های واقعی از دیدگاه اقتصادی این است که اولاً دارایی واقعی کالای مصرفی است نه وسیله پس‌انداز و سرمایه گذاری. دوم اینکه خرید دارایی های واقعی و بلااستفاده نگه داشتن آنها به امید گرانتر شدن در آینده به معنای بلااستفاده نگه داشتن منابع کشور است و ارزش افزوده ای ایجاد نمی کند. مگر آنگه از آن استفاده شود. مثل اینکه شخصی اتومبیل و یا خانه‌ای بخرد و آن را اجاره دهد. چند نوع از دارایی های مالی عبارتند از: سپرده های سرمایه‌گذاری در بانک ها، طرح های بازنشستگی که توسط صندوق های بازنشستگی ارایه می شود، انواع بیمه نامه های شرکت های بیمه و در نهایت اوراق بهادار قابل داد و ستد در بورس اوراق بهادار که توسط کارگزاران خرید و فروش می شود.

طبقه‌بندی بازارهای مالی

طبقه بندی بر اساس سررسید تعهدات مالی
الف) بازار پول(Moneymarket)
بازار پول بازار کم ریسکی است که قابلیت نقد شوندگی بالا دارد و به عنوان یک ابزار مالی کوتاه مدت می توان از آن نام برد. بانک‌ها ، اوراق تجاری ( پرداخت سود در فواصل زمانی مشخص معمولا کمتر از یک سال) و گواهی‌های سپرده (که توسط بانک ها انجام می شود و کم ریسک ترین ابزار مالی بازار پول است)، موسسات مالی اعتباری ، کارگزاران و سرمایه‌گذاران همه جزو فعالان بازار پول هستند که برای تامین نقدینگی و گردش سرمایه به وجود آمده‌اند.

ب) بازار سرمایه(Capitalmarket)
بازار سرمایه پر ریسک‌تر است و سرمایه‌داران با اهداف مالی بلند مدت (بیشتر از 1 سال) در آن اقدام به سرمایه‌گذاری می‌کنند. شرکت‌ها و سازمان‌های بسیاری وجود دارند که برای تامین منابع مالی خود با مشکل مواجه می‌شوند اما می‌توانند از طریق شرکت‌های سرمایه‌گذاری، انتشار اوراق قرضه و سهام های عادی و ممتاز ، وام‌های بانکی و استفاده از تسهیلات بانک‌ها کمبود سرمایه‌شان را جبران کنند. بازار سرمایه نسبت به بازار پولی از تنوع و گستردگی بیشتری برخوردار است.
مهمترین کارکرد بازارهای مالی شامل بازارهای پول، سرمایه و بیمه در اقتصاد ملی، تجهیز منابع پس‌اندازی و هدایت آن به سوی فعالیتهای مولد اقتصادی است، ضمن آنکه تعیین قیمت وجوه و سرمایه، انتشار و تحلیل اطلاعات و توزیع ریسک اقتصادی نیز اغلب در شمار کارکردهای این بازارهاست.


طبقه بندی بازار سرمایه از نظر مرحله عرضه اوراق بهادار
بازار دست اول (اولیه) (primarymarket)
شرکت‌ها، مؤسسات و بنگاه‌های اقتصادی برای تأمین منابع مالی مورد نیاز خود به مبالغ هنگفتی نیاز دارند که اغلب این منابع را در مقابل واگذاری اوراق بهادار خود، به‌دست می‌آورند. واگذاری اوراق بهادار و تأمین اعتبار برای اولین بار در بازار دست اول انجام می‌شود. به عبارت دیگر در بازار دست اول، اوراق بهادار برای نخستین بار منتشر می‌شوند. براین اساس فروشنده اوراق بهادار در واقع همان ناشر اوراق بهادار است. در بازار اولیه شرکت های تامین سرمایه، مهمترین نقش را ایفا می‌کنند. از نقش آن ها می‌توان به پذیره‌نویسی و تعهد پذیره‌نویسی اشاره کرد. اگر پذیره‌نویسی، مبلغ سرمایه بالایی بخواهد، گاهی شرکت‌های تامین‌سرمایه باهم سندیکا تشکیل می دهند. یک نمونه از این بازار می تواند پذیره نویسی سهام یک شرکت سهامی عام باشد.

بازار دست دوم (ثانویه) (Secondarymarket)
پس از عرضه اوراق بهادار در بازار اولیه و به منظور آن ‌که این اوراق بتوانند مورد دادوستد قرار گیرند، به بازار دیگری نیاز است که به آن بازار ثانویه اوراق بهادار گفته می‌شود. در این بازار، اوراق قابلیت دادوستد پیدا می‌کنند. وجود بازار دست دوم، صرفاً به این دلیل است که قابلیت نقدشوندگی اوراق بهادار منتشر شده در بازار دست اول را افزایش ‌دهد، ضمن این‌که شرایطی فراهم می‌آورد که قرض‌دهندگان و قرض‌گیرندگان در صورت لزوم به آسانی بتوانند تصمیمات سرمایه‌گذاری خود را تغییر داده، به فروش اوراق بهادار خریداری شده یا خرید اوراق بهادار دیگر اقدام نمایند. مهمترین نقش را در بازارهای ثانویه شرکت‌های کارگزاری بازی می‌کنند.
بورس ها نمونه ای از بازار ثانویه می باشند. در کل هر بازاری که معاملات دست دوم بیشتر و مستمری داشته باشد نشان دهنده قدرت آن بازار می باشد.


طبقه بندی بر اساس نوع دارایی
می‌توان بازار اوراق بهادار را به دسته‌های زیر تقسیم‌بندی کرد:
الف: بازار سهام: (stock market)
یک بازار سازمان دهی شده است که با هدف خرید و فروش سهام شکل گرفته شده است. یک نمونه این بازار می تواند بازارهای بورس اوراق بهادار تهران و فرابورس ایران باشد.
ب: بازار اوراق بدهی: ( Debt market )
در بازار بدهی، انواع اوراق بر اساس بدهی و در بازه های زمانی کوتاه مدت، میان مدت و بلند مدت معامله می‌شود. اوراق رهنی، اوراق مشارکت، اسناد خزانه اسلامی، گواهی سپرده و صکوک انواع مختلفی از اوراق بدهی شناخته شده می باشند. در این بازار، ابزارهای با درآمد ثابت (اوراق قرضه) در دو نوع اوراق بدهی بدون پرداخت دوره ای و اوراق بدهی با پرداخت دوره ای داد و ستد می شود.
ج: بازار ابزارهای مشتقه(DerivativeMarket)
معاملات در این بازار نسبت به بازار نقدی سرعت و قدرت نقدشوندگی بیش‌تری دارد و هزینه کم‌تری در بازار ایجاد می کند. بازاری است برای معاملات ابزارهایی مبتنی بر دارایی‌های مالی یا فیزیکی که از آن جمله می توان به اختیار معامله و قرارداد آتی اشاره کرد. یک نمونه این بازار می تواند قراردادهای زعفران بورس کالای ایران باشد.

انواع اوراق بهادار:


اوراق مبتنی بر بدهی انواع مختلفی دارند. گاه آن‌ها را بر اساس ساختار سرمایه‌ای کشور مربوطه به دو نوع اسلامی و غیر اسلامی تقسیم می‌کنند. بعضا اوراق مبتنی بر بدهی را به صورت کلی اوراق قرضه نیز می‌نامند. اما در ادامه خواهیم گفت که اوراق قرضه خود نوعی از اوراق مبتنی بر بدهی هستند. به طور کلی اوراق بدهی، نوعی اوراق با ارزش هستند که بیانگر یک رابطه بدهکار و بستانکار بین طرفین معامله می‌باشند.
از یک نگاه دیگر این اوراق را به عنوان یکی از روش‌های تامین مالی شرکت‌ها و یا نهادهای حکومتی (دولت، شهردای‌ها و …) می‌شناسند. در این روش از تأمین مالی، وجوه حاصل به عنوان بدهی در صورت‌های مالی شرکت و یا نهاد منتشرکننده اوراق، قرار می­گیرد. هدف از انتشار این گونه اوراق معمولا تجمیع سرمایه‌های کلان برای انجام پروژه‌های فیزیکی و یا تأمین مالی بنگاههای بزرگ اقتصادی است.
با توجه به تعاریف گفته شده اوراق بهادار را بر اساس نوع دارایی می‌توان به سه دسته کلی تقسیم کرد:
    • اوراق حقوق صاحبان سهام (سهام عادی، حق تقدم سهام و …)
    • اوراق بدهی (اوراق مشارکت، اوراق قرضه، صکوک و …)
    • ابزارهای مشتقه (اختیار معامله، قراردادهای آتی و …)

اوراق حقوق صاحبان سهام (سهام)
به طور کلی سهام بیان‌گر میزان مالکیت فرد از یک دارایی است. برای مثال فرض کنید ارزش روز شرکتی یک میلیارد تومان باشد. اگر مالکیت این شرکت به صورت مساوی در اختیار 5 نفر باشد، در واقع هر یک از آن‌ها 20% از مالکیت سهام شرکت را در اختیار دارند. حال فرض کنید مالکیت شرکت مذکور بین هزاران نفر تقسیم شود. مثلا یک میلیون برگه سهم 1000 تومانی که هر فرد تعدادی برگه سهم داشته باشد. در این صورت هر فرد به اندازه تعداد برگه سهمی که در اختیار دارد مالک شرکت است و می‌تواند در امور مربوط به شرکت تاثیرگذار باشد. این تعریف به نوعی یک تعریف ساده از سهام می‌باشد.
برای تقسیم‌بندی انواع سهام دسته‌بندی‎‌های زیادی ارائه شده است. همان‌طور که در تعریف اوراق بهادار نیز گفته شد، سهام می‌تواند با نام و یا بی‌نام (در وجه حامل) باشد. همچنین سهام از نظر منشأ آورده سرمایه‌گذار به دوسته‌ی سهام نقدی و سهام غیرنقدی تقسیم می‌شود.
در قانون تجارت آمده است که “سهم قسمتی است از سرمایه شرکت سهامی، که مشخص کننده میزان مشارکت و تعهدات و منافع صاحب آن در شرکت سهامی است. ورقه سهم سند قابل معامله‌ای است که نماینده تعداد سهام تحت تملک صاحب آن در شرکت سهامی می‌باشد.”


انواع سهام
به طور کلی سهام را می‌توان به دوسته سهام عادی و سهام ممتاز (ترکیبی) تقسیم نمود. اما دسته‌بندی سهام به دلیل گستردگی این ابزار مالی معمولا به طریق مختلفی انجام می‌شود. در ادامه به این دسته بندی‌ها پرداخته و به تفصیل آن‌ها را بررسی می‌کنیم:
سهام عادی: معمول‌ترین نوع سهام است. سهام عادی می‌تواند برای شرکت‌های سهامی عام یا خاص و بر اساس قانون تجارت منتشر شود.
ارزش اسمی سهام عادی برای شرکت‌های سهامی عام معمولا 1000 ریال است. اما مطابق قانون تجارت این عدد می‌تواند تا 10,000 ریال نیز افزایش یابد. در شرکت‌های سهامی خاص اما محدودیتی در ارزش اسمی سهام وجود ندارد. دارندگان این سهام به ازای هر سهم خود، یک حق رأی در تصمیم‌گیری‌های شرکت خواهند داشت.
تعداد سهام یک شرکت را می‌توان از تقسیم سرمایه ثبت شده آن بر قیمت اسمی سهام به دست آورد.

سهام ممتاز ترکیبی: در برخی موارد و مطابق قانون، برای بعضی از ورقه‌های سهام مزایایی بیشتر از سهام عادی قائل می‌شوند. در این صورت به آن سهام، سهام ممتاز یا ترکیبی می‌گویند. البته این امتیازات باید در مجمع عمومی سالیانه شرکت به تصویب اکثریت سهامداران برسد. این مزایا می‌تواند شامل تخفیف در پرداخت مبلغ اسمی هنگام تأسیس شرکت، دریافت سود ثابت سالیانه، اولویت در دریافت مبلغ اسمی پس از انحلال شرکت، اعمال نظر در خصوص تعیین مدیران شرکت و … باشد.
طبق قانون تجارت ایران شرکت‌های حاضر در بورس اوراق بهادار مجاز به انتشار سهام ممتاز نیستند.

انواع سهام یا اوراق حقوق صاحبان سهام منتشرشده پس از افزایش سرمایه:
معمولا شرکت‌ها به دلایل مختلف و در زمان‌های مختلف اقدام به افزایش سرمایه می‌کنند. افزایش سرمایه شرکت می‌تواند از محل آورده نقدی سهامداران و مطالبات، از محل تجدید ارزیابی دارایی‌ها، انباشته شرکت، صرف سهام و … باشد. بسته به نوع افزایش سرمایه و محل آن، پس از افزایش سرمایه به سهامداران حق تقدم سهام یا سهام جایزه تعلق می‌گیرد.
حق تقدم سهام: در صورتی که افزایش سرمایه از محل آورده نقدی سهامداران یا مطالبات حال شده باشد، پس از افزایش سرمایه به همه سهامداران شرکت که در زمان برگزاری مجمع افزایش سرمایه، سهامدار شرکت بوده‌اند، حق تقدم سهام تعلق می‌گیرد. لذا این ورقه بهادار را به نوعی می‌توان جزء اوراق حقوق صاحبان سهام دانست. حق تقدم در واقع خودش سهام نیست، اما ورقه‌ای بهادار است که قابلیت تبدیل به سهام عادی را دارد. دارندگان حق تقدم می‌توانند مستقیما آن را در بازار بورس به فروش برسانند و متقاضیان نیز می‌توانند آن را خریداری کنند. با واریز 1000 ریال مبلغ اسمی سهم به حساب شرکت، حق تقدم سهام تبدیل به سهام عادی می‌شود.
سهام جایزه: اگر افزایش سرمایه شرکت از محل انباشته و یا تجدید ارزیابی باشد، پس از  برگزاری مجمع، به سهامداران سهام جایزه تعلق می‌گیرد. البته توجه کنید که اصطلاح سهام جایزه در بازار رایج است، اما به معنای افزایش دارایی‌های شما نیست. در واقع به همان میزان که سهام جایزه به شما تعلق می‌گیرد، طبق فرمول‌هایی، قیمت سهام شما نیز کاهش می‌یابد. لذا دارایی شما قبل و بعد از افزایش سرمایه از این محل تغییری نخواهد کرد. سهام جایزه پس از تعلق گرفتن به سهامدران، هیچ تفاوتی با سهام عادی ندارد.
توجه کنید که بستگی به دلایل افزایش سرمایه و چشم‌انداز شرکت ممکن است قبل یا بعد از انجام آن قیمت سهام بسته به عرضه و تقاضا تغییراتی داشته باشد.

انواع سهام از نظر نوع مالکیت
سهام با نام: به سهامی که نام دارنده و مالک آن بر روی ورقه سهم و دفتر رسمی شرکت مربوطه ثبت شده باشد، سهام با نام می‌گویند. با نام بودن سهام مزایای بسیار زیادی دارد. سهام با نام به نوعی همانند سند یک خانه یا اتومبیل است. در این صورت تحت هیچ عنوان مالکیت سهام از سهامدار سلب نمی‌شود مگر این که خود سهامدار آن را به فروش برساند. با بروز حوادثی نظیر سرقت، آتش‌سوزی، سیل و یا بلایای طبیعی دیگر هیچ آسیبی به مالکیت فرد در شرکت مربوطه وارد نمی‌شود.
با نام بودن سهام همچنین امکان ارتباط میان شرکت و دارنده آن را تسهیل می‌کند. خرید و فروش سهام در بورس اوراق بهادار نیز به صورت سهام با نام (حقیقی یا حقوقی) صورت می‌گیرد. شما به عنوان سهامدار یک شرکت می‌توانید با عوامل شرکت در ارتباط بوده و با معرفی خود از اخبار داخل شرکت و سایر اطلاعات آن با خبر شوید.

سهام بی‌نام: سهام بی‌نام در وجه حامل تنظیم شده و تمامی ویژگی‌های یک ورقه بهادار را دارد. با این تفاوت که شخصی که سهام در اختیار آن است در واقع مالک آن نیز تلقی می‌شود (همانند چک حامل که دارنده آن مالک نیز به شمار می‌رود.) این نوع سهام تحت رعایت مفاد قانون تجارت امکان تبدیل به سهام با نام را دارند.

انواع سهام از نظر ساختاز:
سهام سرمایه‌ای: سهام سرمایه‌ای خود به دو نوع سهام نقدی و سهام غیر نقدی تقسیم می‌شود که در ادامه توضیح داده خواهد شد. در این نوع سهام، خریدار با آورده خود (که می‌تواند پول، ماشین‌آلات، زمین و ساختمان و یا هر نوع سرمایه فیزیکی دیگر باشد.) به نسبت سرمایه خود در مالکیت شرکت سهیم شود.

سهام انتفاعی: در سهام انتفاعی مبلغ اسمی سهام به دارنده آن بازگردانده می‌شود. در این صورت مالک سهم در سود و زیان شرکت سهیم خواهد بود، اما در صورت انحلال شرکت مبلغ اسمی به وی تعلق نمی‌گیرد. در واقع دارنده سهام انتفاعی بدون داشتن هیچ حقی از سهام شرکت در سود و زیان و منافع آن سهیم هستند.
این نوع سهام که به جز چند مورد معمولا در کشور ما استفاده نمی‌شود، در قبال امتیازی است که دولت به منظور انتقال صنایع به مناطق محروم یا انجام نوعی خدمت در مناطق خاص برای یک شرکت صادر می نماید و شرکت نیز متعهد است در پایان فعالیت، دارایی خود را به دولت واگذار نماید.

سهام مؤسس: همان‌طور که از نام آن نیز مشخص است، در صورتی که مؤسسین شرکت در هنگام شروع فعالیت به جهت ابتکار و خلاقیت احتمالی صورت گرفته در راه‌اندازی شرکت، سهمی را برای خود در نظر بگیرند، به این نوع سهام، سهام مؤسس می‌گویند. این سهم ممکن است مانند سهام ممتاز از مزایایی بهره‌مند باشد و یا همانند سهام عادی در اختیار مؤسسین قرار گیرد. در هر صورت تمامی موارد می‌بایست در اساس‌نامه شرکت ذکر شده و به تصویب سهامدارن برسد.

انواع سهام (سرمایه‌ای) از نظر نوع آورده :
در توضیح سهام سرمایه‌ای گفتیم که بسته به نوع آورده سهامداران سهام را می‌توان به دو نوع نقدی و غیرنقدی تقسیم کرد. این سهام از نظر حقوق صاحبان سهام هیچ تفاوتی با هم نداشته و در عمل سهام عادی به شمار می‌روند.
سهام نقدی: در صورتی که فردی در ازای آورده نقدی (پول) سهام شرکتی را خریداری کند، سهام نقدی به وی تعلق می‌گیرد. مفهوم این سهام به نوعی در مقابل مفهوم سهام غیر نقدی قرار می‌گیرد.

سهام غیر نقدی: برای دریافت سهام غیر نقدی خریدار به جای پرداخت پول می‌تواند با آورده‌های دیگر مثل زمین، املاک، خودرو، ماشین‌آلات، مواد اولیه و نظیر آن صاحب سهام شرکت شده و به نوعی در قعالیت‌های شرکت مشارکت نماید. آورده غیر نقدی باید توسط کارشناس رسمی وزارت دادگستری تعیین ارزش شده و گزارش آن در اختیار مجمع عمومی مؤسس قرار گیرد.
نکته! سهام با حق چند رأی و سهام مدیریتی از دیگر انواع سهام هستند. سهام مدیریتی در واقع تعداد مشخصی از سهام یک شرکت است که در ازای آن یک صندلی در هیئت مدیره به دارنده آن اختصاص می‌یابد. لذا سهام را می‌توان از نظر کنترل نسبت به اداره شرکت به دو دسته سهام خرد و سهام مدیریتی تقسیم نمود.
اوراق بدهی

اوراق بدهی یا اوراق قرضه اوراقی است که شرکت صادر کننده آن متعهد می‌شود در قبال مبلغی که از خریدار دریافت کرده، مبلغ مشخصی را در دوره‌های مشخص به دارنده اوراق پرداخت کند. در نهایت و پس از پایان زمان مشخص و فرا رسیدن سررسید نیز موظف است اصل مبلغ دریافتی از خریدار اوراق را به او برگرداند.
شرکتی که این اوراق را صادر کرده در قبال مالک اوراق، موظف به پرداخت سود و اصل بهای آن است، اما صاحب اوراق مالکیتی در خود شرکت ندارد.
به دلیلی ویژگی‌ای که این اوراق دارند به آن‌ها اوراق بدهی گفته می‌شود. این اوراق اغلب از طرف شرکت‌هایی که در تامین سرمایه مورد نیاز برای فعالیت‌های خود مشکل دارند، منتشر می‌شوند. این شرکت‌ها به جای اینکه از بانک وام بگیرند، از مردم پول قرض می‌گیرند و اوراق بدهی را به عنوان سندی از این بدهکاری ارائه می‌دهند. این کار در علوم مالی، تامین مالی جمعی نامیده می‌شود.
همچنین از آنجایی که شرکت صادر کننده موظف است سود دوره‌ای مشخص به همراه اصل پول مالکان اوراق را در موعد سررسید به آن‌ها پرداخت کند، سرمایه‌گذاری در این اوراق یکی از کم‌ریسک‌ترین سرمایه‌گذاری‌هاست.
اوراق بدهی انواع متفاوتی دارد که تفاوت آن‌ها در شرکت صادر کننده و یک سری جزئیات دیگر است.
اوراق بدهی که در بورس، فرابورس، بورس کالا و بورس انرژی معامله می‌شوند از نظر پرداخت سود به دو دسته اوراق دارای کوپن و بدون کوپن تقسیم می‌شوند.
اوراق دارای کوپن:اوراقی هستند که در زمان‌های مشخصی (ماهانه، هر سه ماه یا شش ماهه) به حساب دارندگان اوراق سود واریز می‌کنند. قیمتی که سرمایه‌گذار برای خرید این اوراق پرداخت می‌کند کمتر از قیمت اسمی است.
1. اوراق قرضه
این اوراق، اوراق قابل معامله‌ای هستند که نشان‌دهنده‌ پرداخت مبلغی مشخص (به عنوان وام یا قرض) با بهره معین می‌باشند. تمامی این مبلغ می‌بایست به همراه بهره مذکور در موعد یا مواعد معینی بازپرداخت شود. ممکن است علاوه بر بهره، مزایای دیگری نیز برای اوراق قرضه در نظر گرفته شود. دارندگان اوراق قرضه حق دخالت در اداره امور شرکت و یا نهاد مربوطه را نداشته و تنها بستانکار آن محسوب می‌شوند.
از انواع مختلف اوراق قرضه می‌توان به اوراق قرضه با سود ثابت، اوراق قرضه با سود شناور، اوراق قرضه با یک سر رسید و اوراق قرضه با بیش از یک سر رسید اشاره کرد. همچنین این اوراق بر اساس تاریخ سر رسید، به اوراق قرضه کوتاه مدت ( سر رسید یک تا پنج سال)، اوراق قرضه میان مدت (سر رسید پنج تا ده سال) و اوراق قرضه بلند مدت (سر رسید بیش از ده سال) تقسیم می‌شوند.

2. اوراق مشارکت: اوراق بهادار بی نام یا با نامی است که با مجوز بانک مرکزی به قیمت اسمی مشخص برای مدت معین و توسط بانک مرکزی، وزارتخانه‌ها و شرکت‌های دولتی، شرکت‌های پذیرفته شده بورسی و غیربورسی برای تأمین اعتبار طرح‌های عمرانی یا زیرساختی در کشور و یا تامین مالی منتشر می شود.
به عبارت دیگر سرمایه‌گذاران با خرید برگه اوراق در یک پروژه خاص شریک می‌شوند و طی مدت‌زمان تا سررسید، سودهای فصلی علی‌الحساب دریافت می‌کنند و در نهایت با تسویه اوراق، رابطه‌شان با شرکت منتشر کننده اوراق قطع می‌شود. خرید و فروش اوراق مشارکت به صورت مستقیم یا توسط سازمان بورس اوراق بهادار انجام می‌شود.

3. اوراق اجاره: (صکوک اجاره): گاهی یک نهاد واسط با پول‌هایی که از فروش این نوع از اوراق بهادار (اجاره یا صکوک اجاره) اقدام به خرید یک دارایی مثلا ملک می‌کند و بعد آن را در اختیار شرکت یا نهاد درخواست کننده قرار می‌دهد.
 شرکت اجاره کننده موظف است مبلغی را به عنوان اجاره دارایی به دارندگان اوراق در فواصل زمانی مشخص شده پرداخت کند.  همچنین بعد از یک دوره مشخص باید اصل هزینه را پرداخت و دارایی را از آن خود کند.

4.اوراق مرابحه: یکی دیگر از انواع قرارداد صکوک، اوراق مرابحه است که از زمان­های قدیم بین مردم رایج بوده و مقصود از آن بیعی است که فروشنده، قیمت تمام ‌شده­ کالا اعم از قیمت خرید، هزینه‌های حمل‌ونقل، نگهداری و سایر هزینه‌های مربوطه را به اطلاع مشتری می­رساند و در مرحله بعد تقاضای مبلغ یا درصدی اضافی به‌ عنوان سود می‌کند. برای مثال فروشنده اعلام می‌کند که یک کالا را به قیمت هزار تومان خریده و حاضر است به قیمت هزار و صد تومان یا با ده درصد سود به مشتری بفروشد. در قرارداد مرابحه چنانچه بایع (فروشنده) در بیان قیمت خرید یا هزینه‌های مربوطه دروغ بگوید، مشتری اختیار فسخ خواهد داشت. قرارداد مرابحه می­تواند به ‌صورت نقد یا نسیه منعقد شده و درصورتی‌که نسیه باشد به ‌طور معمول نرخ سود آن بیشتر است.

5.اوراق استصناع: اوراق استصناع به این گونه است که بین دو شخص و یا حتی بین دو شرکت قراردادی بسته می شود که در آن قرار داد تعیین می شود که شخص یک وسیله و یا هر چیزی را در یک مدت زمان از قبل تعیین شده و مشخص با هزینه ی گفته شده برای شخص دیگر تولید و درست کند و در زمان تعیین شده آن را بدهد و هزینه کار مربوطه را بگیرد.
در این روش باید 3 نکته را به یاد داشته باشید، اول این که کالا آماده نیست و شخص آن را در آینده می ساز و تحویل می دهد، دوم این که سازنده باید هزینه تمام مواد اولیه را برعهده بگیرد و این هزینه ربطی به خریدار ندارد، سوم این که کل هزینه برای ساخت کالا یک جا پرداخت نمی شود بلکه نصف آن قبل از شروع به کار پرداخت می شود و بقیه هزینه در هنگام ساخت و یا بعد از اتمام کارپرداخت می شود. به یاد داشته باشید که قبل از بستن قرارداد طرفین باید مبلغ ساخت کالا و مدت زمان ساخت کالا را تعیین کنند که بعد از آن دچار مشکل نشوند.
گاهی اوقات افرادی هستند که این روش برای آن ها نامفهوم است و نمی توانند به درستی مفهوم این کار را بفهمند اما امروزه سایت هایی هستند که به طور کامل این روش را توضیح داده اند و حتی این افراد می توانند در این سایت ها اوراق استصناع pdf را دانلود کنند و هر وقت لازم داشتند آن را بخوانند.
استصناع با قرارداد های دیگر تفاوت هایی دارد که در این قسمت از مقاله می پردازیم به این تفاوت ها.

6.اوراق رهنی: اوراق رهنی نوعی ابزار تامین مالی به حساب می‌آید که در این چند سال اخیر وارد بازار سرمایه ایران شده و به آن رونق بخشیده است. خریدوفروش این اوراق هم به نفع نظام بانکی کشور است، هم به دارندگان آن سود می‌رساند و از همه مهم‌تر شرایطی فراهم می‌آورد تا افراد بیشتری بتوانند وام بگیرند.
یعنی با خرید اوراق رهنی، علاوه براینکه پول خود را در جایی امن سرمایه‌گذاری می‌کنید و سود می‌برید، به خریداران خانه هم وام می‌دهید.
جذابیت این بازار در این است که منافع حاصل از وام ‌های رهنی یک ‌کاسه می‌شود ‌و به‌صورت اوراق بهادار با ضمانت سند منازل به بازار سرمایه راه پیدا می‌کند. صدور مجوز انتشار این اوراق از سوی سازمان بورس به ایجاد تحرک در بازار مسکن و اصلاح ساختارهای مالی بانک‌ها و شرکت‌های لیزینگ کمک می‌کند.

7.اوراق گواهی سپرده: گواهی سپرده نوعی ورقه بهادار است که به شخص حامل این حق را می‌دهد تا سود سپرده را دریافت کند. یک گواهی سپـرده دارای تاریخ سررسید و یک نرخ سود ثابت است که می‌تواند با هر عنوانی توزیع شود.
گواهی های سپرده عموماً توسط بانک منتشر و توزیع شده و اصل سپرده و سودهای پرداختی نیز توسط بانک تضمین می‌شوند. مدت‌زمان گواهی سپـرده عموماً از یک سال تا پنج سال به طول می‌انجامد و سود پرداختی به دارندگان سپرده به‌صورت دوره‌ای (ماهانه یا هر سه ماه یک‌بار) از طریق کوپن‌های گواهی های سپرده پرداخت می‌شود.
معادل‌ انگلیسی گواهی سپرده عبارت است از:Certificate Of Deposit

8.اوراق منفعت: اوراق بهادار با نامی است که نشان‌دهندۀ مالکیت مشاع دارندۀ آن بر مقدار معینی از منافع آتی حاصل از بکارگیری دارایی‌ها یا ارائه خدمات معین و هرگونه حقوق معین قابل نقل و انتقال برای یک دوره زمانی مشخص است. این اوراق قابل معامله در بورس‌ها یا بازارهای خارج از بورس می‌باشند.
منفعت، عواید مستمر حاصل از دارایی معین یا حق استفاده از خدمات یا سایر حقوق قابل نقل و انتقالی است که مبنای انتشار اوراق منفعت قرار می گیرد.
اوراق بدون کوپن: به دارندگان این اوراق سود دوره‌ای پرداخت نمی‌شود. قیمت خرید این اوراق نیز کمتر از قیمت اسمی آن‌ها است.
از آن‌جایی که به این اوراق سود دوره‌ای پرداخت نمی‌شود، قیمت خرید این اوراق اغلب کمتر از اوراق دارای کوپن است تا از اختلاف قیمت اسمی (که ناشر در زمان سررسید از سرمایه‌گذار می‌خرد) و قیمت خرید اوراق، سود مورد انتظار سرمایه‌گذار تامین شود. این اوراق، نوعی ابزار مالی با درآمد ثابت محسوب می‌شوند.
شرکت‌های دولتی و خصوصی برای تامین‌ مالی پروژه‌های خود، بسته به نوع نهاد با کسب مجوز از “سازمان بورس و اوراق بهادار” و یا “بانک مرکزی” می‌توانند اوراق بدهی منتشر کنند. سودی که با سرمایه‌گذاری در این اوراق می‌توان کسب کرد از سود حاصل از سرمایه‌گذاری در بانک بیشتر است.
1. اوراق اسناد خزانه اسلامی: اسناد خزانه اسلامی به هدف تسویه بدهی دولت به پیمانکاران، سیستم بانکی و… منتشر می‌شوند. نحوه عملکرد این اوراق به این صورت است که پیمانکار طرف حساب دولت می‌تواند تا زمان سررسید اوراق منتظر بماند تا مبلغ بدهی خود را دریافت کند یا اینکه اوراق مورد نظر را در بازار با قیمتی کمتر از قیمت اصلی اوراق به فروش برساند تا بخش قابل توجهی از طلب خود را بلافاصله در اختیار داشته باشد. خریداران این اوراق نیز، در زمان سررسید می‌توانند مبلغ کامل اوراق را از دولت دریافت کنند. لازم به ذکر است اوراق خزانه اسلامی در فرابورس معامله می‌شود.

2. اوراق سلف موازی استاندارد: معاملات قرارداد سلف موازی استاندارد، شکل تکامل یافته معاملات سلف عادی در بازار فیزیکی بورس کالا و انرژی است. یکی از معایب قرارداد سلف عادی، نداشتن بازار ثانویه است. که برای رفع این مشکل و محدودیت، قراردادهای سلف موازی به‌وجود آمدند. در واقع در قراردادهای سلف عادی، امکان فروش کالای مورد نظر به شخص ثالث وجود ندارد. اما در قراردادهای سلف موازی استاندارد، خریدار می‌تواند قبل از موعد سررسید قرارداد، به همان میزان پایه‌ای که خرید انجام داده است را به شخص ثالثی در بازار واگذار کند.


اوراق مشتقه
اوراق مشتقه یا Derivatives اوراق بهادار با قیمتی هستند که ارزش آن‌ها از یک یا چند دارایی پایه مشتق می‌شود؛ به عبارت دیگر اوراق مشتقه بر اساس دارایی پایه خود شناخته می‌شوند. این دارایی‌ها می‌توانند هم فیزیکی باشند مانند کالاها و محصولات و هم می‌توانند دارایی مالی مانند سهام، اوراق قرضه، شاخص‌های بازار و … باشند. قراردادهای مشتقه توافقی بین دو طرف قرارداد است که بر روی یک دارایی پایه انجام می‌شود
در مباحث مالی به قراردادهایی که ساختار پرداخت و ارزش آن وابسته به یک دارایی پایه (کالا، اوراق بهادار، ارز و …) و شاخصه‌های مربوط به آن باشد، ابزار مشتقه می‌گویند. مالک این اوراق در واقع اختیار و یا تعهد خرید یا فروش یک دارایی معین را دارد. در واقع ابزار مشتقه ابزاری هستند که از بازارهای پایه‎‌ای مثل بازار پول، بازار سرمایه، بازار کالا، انرژی و یا ارز مشتق شده‌اند و معاملات آن‌ها در بورس مربوطه انجام می‌شود.
همچنین لازم به ذکر است که این ابزار ارزش مستقلی نداشته و ارزش آن وابسته به دارایی پایه است. در معاملات ابزار مشتقه اصل دارایی جا به جا نمی‌شود بلکه عملکرد قیمت آن ناشی از تغییرات قیمت کالا یا اوراق مربوطه است. به زبان ساده معنای حقیقی این قراردادها توافق طرفین معامله برای خرید یا فروش یک دارایی پایه در آینده و در تاریخی مشخص است.

قرارداد سلف(contractForward)
پیمان آتی یا سلف ار قدیمی‌ترین ابزار مشتقه است. در این ابزار طرفین معامله پیمان می‌بندند که طبق قرارداد و بر اساس قیمت توافقی یک دارایی خاص را خریده و یا به فروش برسانند. این معاملات در خارج از بورس اتفاق می‌افتد. برای مثال پیش فروش سکه توسط بانک مرکزی نوعی پیمان آتی یا سلف است.

قراردادهای آتی(Future contract)
به نوعی می‌توان گفت شبیه به معاملات سلف است. با این تفاوت که در قراردادهای آتی حجم و کیفیت دارایی پایه طبق یک استاندارد مشخص شده و معاملات آن در بازار بورس انجام می‌شود.
همان طور که از نام آن نیز مشخص است در این قراردادها خریدار و فروشنده توافق کرده و تعهد می‌دهند که مقدار مشخصی کالا را در زمان و مکان مشخص و به قیمت مورد توافق معامله کنند. برای مثال معاملات آتی سکه و آتی زعفران که زیر نظر بورس کالا انجام می‌شود جزو معاملات آتی هستند.


اختیار معامله(Options)
این ابزار مشتقه شامل معاملاتی است که در آنخریدار و فروشنده توافق می‌کنند که یک طرف در ازای پرداخت مبلغ معینی، دارای اختیار خرید یا فروش کالا یا اوراقی خاص با قیمت و مقدار از پیش تعیین شده در آینده بشود. احتمالا نام آن‌ها را به عنوان اختیار خرید و اختیار فروش نیز شنیده‌اید.

قرارداد معاوضه  (swaps)
به قراردادهایی که طی آن‌ جریانات نقدی که بر اساس ارزش پایه واحدهای پولی، سهام، نرخ‌های مبادلات، نرخ‌های بهره و دیگر دارایی‌ها پی‌ریزی شده‌اند و پیش از تاریخ آتی مورد معامله قرار می‌گیرند، سواپ گفته می‌شود. این قرارداها هنوز در سیستم اقتصادی کشور ما مورد توجه قرار نگرفته‌اند.


سایر ابزارهای مالی
اوراق امتیاز تسهیلات مسکن(تسه)
طبق مصوبات شورای پول و اعتبار در سال 1384 مقرر گردید حساب جدیدی تحت عنوان حساب سپردهسرمایه‌گذاری ممتاز در قالب سپرده سرمایه‌گذاری کوتاه مدت عادی در بانک مسکن ایجاد گردد. این حساب علاوه بر اعطای سود کوتاه مدت، دارای امتیاز صدور اوراق گواهی حق تقدم استفاده از تسهیلات مسکن نیز می‌باشد.
در واقع دارندگان حساب سپرده سرمایه‌گذاری ممتاز بانک مسکن می‌توانند پس گذشت زمان مشخصی از تاریخ افتتاح حساب، تسهیلات مسکن را از این بانک دریافت کنند. اما در صورتی که یک فرد تمایلی به استفاده از این تسهیلات نداشته باشند، معاملات اوراق امتیاز تسهیلات مسکن (تسه) این اجازه را به او می‌دهد تا امتیاز خود را تحت عنوان اوراق امتیاز تسهیلات مسکن به فروش برساند. لازم به ذکر است که معاملات این اوراق در بازار فرابورس ایران صورت می‌گیرد.

گواهی سپرده کالایی(سکه طلا)
در سال 93 شورای عالی بورس و اوراق بهادار “گواهی سپرده کالایی” را به عنوان یک ابزار مالی قانونی در بازار اوراق بهادار شناسایی و تصویب نمود. لذا طبق تعریف ” گواهی سپرده کالایی اوراق بهاداری است که نشان‌دهنده مالکیت دارنده آن بر مقدار معینی کالا است. پشتوانه این گواهی قبض انبار استانداردی است که توسط انبارهای مورد تایید بورس صادر می‌شود.”
مهمترین نوع گواهی سپرده کالایی در حال حاضر گواهی سپرده سکه است که معاملات آن در بورس اوراق بهادار نیز انجام می‌شود. هدف از ایجاد این گواهی کاهش ریسک‌های ناشی از خرید و فروش فیزیکی و حمل و نقل سکه است.
به زبان ساده اگر فردی تصمیم به خرید سکه از طریق بورس را داشته باشد (در صورت داشتن کد بورسی) می‌تواند نسبت به خرید سکه بهار آزادی در بورس اقدام کند. نگهداری سکه‌‌ها تا زمانی که خریدار قصد دریافت آن را داشته باشد در خزانه بانک رفاه کارگران صورت می‌گیرد.
همچنین دارندگان سکه طلای بهار آزادی می‌توانند سکه‌های خود را به خزانه بانک رفاه تحویل داده و در قبال آن یک قبض دریافت نمایند. پس از یک روز این قبض تبدیل به گواهی سپرده با نام و به نام دارنده سکه می‌شود.
همان طور که گقته شد این گواهی می‌تواند در بورس اوراق بهادار خرید و فروش شود. در صورت درخواست دارنده گواهی سکه به فاصله یک روز از درخواست به وی تحویل داده می‌شود.

صندوق های سرمایه گذاری
تاریخچه صندوق های سرمایه گذاری در جهان
آغاز فعالیت صندوق‌های سرمایه گذاری به سال 1882، یعنی به زمانی برمی‌­گردد که «ویلیام اول» دستور تاسیس «شرکت سهامی عام کشورهای اسکاندیناوی برای تسهیل در صنعت ملی» را داد. این شرکت را اولین شرکت سرمایه‌گذاری در دنیا تلقی می‌کنند. اما اولین صندوق سرمایه گذاری به شکل امروزی در سال 1924 در شهر بوستون آمریکا تشکیل گردید. از آن زمان تاکنون صندوق‌های سرمایه­گذاری در جهان به ویژه در آمریکا به صورت موفقیت آمیزی فعالیت خود را توسعه داده اند، به طوری که طی سال­‌های گذشته تعداد این صندوق‌ها در دنیا همواره روندی صعودی داشته است و در ایران با توجه به تعریف صورت گرفته در قانون بازاراوراق بهادار مصوب مجلس شورای اسلامی در آذرماه 1384 و به عنوان جایگزین مناسبی برای سبدهای مشاع ایجاد گردیدند.که در حال حاضر تعدادشان به عدد 60 رسیده است.


صندوق سرمایه گذاری مشترک
صندوق سرمایه گذاری مشترک چیزی نیست جز مجموعه‌ای از سهام اوراق مشارکت و سایر اوراق بهادار. در واقع می‌­توان آن را به صورت شرکتی در نظر گرفت که در آن افراد مختلف پول­های خود را روی هم می­گذارند و در سبدی از اوراق بهادار سرمایه­گذاری می­‌کنند. در نتیجه شما به جای سرمایه­­گذاری در یک سهم یا اوراق خاص در یک صندوق سرمایه­گذاری مشترک سرمایه­گذاری می­‌کنید. همین تنوع در سرمایه گذاری سبب کاهش خطر وافزایش جذابیت صندوق سرمایه گذاری مشترک می‌گردد. صندوق سرمایه­گذاری مشترک مهمترین راه برای سرمایه گذاری غیر مستقیم در بازار سرمایه می‌باشد به طوری که این موضوع اصلی ترین دلیل سرمایه­گذاری بیش از 12 تریلیون دلار توسط سرمایه­­گذاران در این صندوق­ها در طی سال­­های اخیر بوده است. می‌­توان با قطعیت گفت صندوق­های سرمایه­گذاری مشترک، برترین ابزار سرمایه­ گذاری برای تمامی افراد با گرایش­های گوناگون هستند.
به عبارت ساده تر صندوق سرمایه گذاری مشترک نهادی است که منابع مالی را از مردم جمع آوری نموده و در سبد متنوی از اوراق بهادار سرمایه گذاری می کند برای مطلع شدن از چگونگی فعالیت و نظارت بر این صندوق ها لازم است اساسنامه و امیدنامه صندوق را مطالعه کنیم و محتویات آنها را بدانیم.
اساسنامه و امیدنامه هرصندوق‌ سرمایه گذاری، اطلاعات کاملی درباره آن صندوق ارائه می‌نماید. از اسم و نوع صندوق و نوع فعالیت آن در بازار سرمایه گرفته تا مرجع رسیدگی به تخلفات و اختلافات. طبق ضوابط سازمان بورس اوراق بهادار، اساسنامه و امیدنامه همه صندوق‌های سرمایه‌گذاری باید در دسترس عموم سرمایه‌گذاران قرار بگیرد.
چرا سرمایه‌گذاران باید از اساسنامه و امیدنامه صندوق مطلع باشند؟
برای انجام هر فعالیتی، باید نسبت به تمامی فرآیندها، جزئیات و همچنین قوانین و مقررات مربوط به آن آشنایی داشت. اساسنامه و امیدنامه صندوق‌های سرمایه‌گذاری مانند یک دفترچه راهنما، همه مواردی که سرمایه‌گذار باید بداند را توضیح داده است.
اساسنامه و امیدنامه هر صندوق‌ سرمایه گذاری، اطلاعات کاملی درباره آن صندوق ارائه می‌نماید. از اسم و نوع صندوق و نوع فعالیت آن در بازار سرمایه گرفته تا مرجع رسیدگی به تخلفات و اختلافات. طبق ضوابط سازمان بورس اوراق بهادار، اساسنامه و امیدنامه همه صندوق‌های سرمایه‌گذاری باید در دسترس عموم سرمایه‌گذاران قرار بگیرد.
سرمایه‌گذاران هر صندوق سرمایه‌گذاری می‌توانند با مطالعه اساسنامه و امیدنامه، از جزئیات فعالیت‌های آن و نقش هر یک ازارکاندر مدیریت و پیشبرد اهداف صندوق مطلع شوند.
از همین رو و با هدف جلوگیری از به وجود آمدن مشکلات و ابهامات آتی و نیز جلوگیری از زیان احتمالی، نیاز است که همه سرمایه‌گذاران و خریداران واحدهای صندوق‌های سرمایه‌گذاری، اساسنامه و امیدنامه آن را با دقت بررسی نمایند.
اساسنامه و امیدنامه هر صندوق از طریق سایت آن صندوق به راحتی قابل‌مشاهده و دریافت است.
با مطالعه و بررسی اساسنامه و امیدنامه صندوق‌های سرمایه‌گذاری، می‌توان اطلاعات بسیار مناسبی درباره بهترین صندوق کسب نمود به‌خصوص امیدنامه صندوق‌ها که نسبت به اساسنامه جزئیات بیشتری را ارائه می‌نماید.  چارچوب کلی اساسنامه و امیدنامه همه‌ی صندوق­های سرمایه گذاری موجود در بازار سرمایه از طریق لینک زیر قابل مشاهده است.
https://www.seo.ir/



اساسنامه
اساسنامه هر صندوق سرمایه‌گذاری دربرگیرنده ماده‌ها و تبصره‌های قانونی است که برای آن صندوق تدوین شده است. این قوانین، چارچوب عملکرد صندوق را مشخص می‌نماید. متن و کلیت اساسنامه صندوق‌های سرمایه‌گذاری، عمدتاً مشابه هم بوده و هر صندوق در قالب ارائه‌شده توسط سازمان بورس، اقدام به نگارش اساسنامه می‌نماید.
به‌عنوان‌مثال، چارچوب ارائه‌شده برای اساسنامه صندوق‌های سرمایه‌گذاری سهامی که مبتنی بر صدور و ابطال واحدها (غیرقابل معامله در بورس یا فرابورس) فعالیت می‌کنند، به شرح زیر است:
بخش اول
    • تعاریف اولیه: تشریح اصطلاحات و واژه‌های به‌کاررفته در اساسنامه
    • کلیات: نام صندوق، داشتن مجوز از سازمان بورس و ثبت شرکت‌ها، هدف از تشکیل صندوق، موضوع فعالیت اصلی صندوق، دوره زمانی فعالیت صندوق، محل اقامت صندوق
    • واحدهای سرمایه‌گذاری: ارزش مبنای هر واحد سرمایه‌گذاری، توضیح درباره نوع واحدهای صندوق که عادی یا ممتاز هستند، تعداد واحدهای ممتاز، نقل‌وانتقال واحدهای ممتاز
    • سرمایه‌گذاری مؤسسان: شرایط شروع دوره پذیره‌نویسی اولیه
    • پذیره‌نویسی اولیه: تشریح فرآیند پذیره‌نویسی
    • خالص ارزش روز، قیمت ابطال و قیمت صدور واحد سرمایه‌گذاری: فرمول محاسبه ارزش هر واحد صندوق و قیمت صدور و ابطال
    • تشریفات صدور و ابطال واحدهای سرمایه‌گذاری: وظایف مدیر ثبت و مدیر صندوق درزمینه صدور و ابطال، ویژگی‌های گواهی سرمایه‌گذاری (بانام، غیرقابل‌انتقال و …)
    • حداقل و حداکثر میزان مشارکت در صندوق: مواردی که باید در تملک واحدهای سرمایه‌گذاری رعایت شود
    • حساب‌های بانکی صندوق و نظارت بر دریافت‌ها و پرداخت‌ها: مشخصات حساب‌های بانکی صندوق، مواردی که باید متولی صندوق درباره پرداخت‌ها بررسی نماید
    • ترکیب دارایی‌های صندوق: حفظ ترکیب دارایی‌های صندوق مطابق با امیدنامه
    • چگونگی استفاده از درآمدهای کسب‌شده: کل درآمد حاصل از موضوع فعالیت صندوق، جزو دارایی‌های صندوق خواهد بود
بخش دوم
    • مجمع صندوق: شرایط تشکیل مجمع صندوق، اختیارات مجمع صندوق، نحوه دعوت به مجمع و آگهی اطلاع‌رسانی مجمع
    • مدیر صندوق: نحوه تعیین مدیر صندوق و وظایف او
    • مدیر ثبت: نحوه تعیین مدیر ثبت و وظایف او
    • متولی صندوق: نحوه تعیین متولی صندوق و وظایف او
    • حسابرس: نحوه تعیین حسابرس و وظایف او
    • کارگزاران صندوق: نحوه تعیین کارگزاران صندوق و وظایف و مسئولیت‌های آن‌ها
    •  تشریفات معاملات اوراق بهادار به نام صندوق: فرآیند معامله اوراق بهادار برای صندوق توسط کارگزار و نحوه نگهداری اوراق بهادار به نام صندوق
    • تشریفات مشارکت صندوق در تعهد پذیره‌نویسی یا تعهد خرید اوراق بهادار: فرآیند مشارکت صندوق در تعهد پذیره‌نویسی یا تعهد خرید اوراق بهادار
    • هزینه‌های صندوق: معرفی هزینه‌هایی که از محل دارایی‌های صندوق قابل پرداخت است
    • اطلاع‌رسانی: مواردی که مدیر صندوق باید در مقاطع تعیین‌شده در سایت صندوق منتشر نماید
    • پایان دوره یا تمدید دوره فعالیت صندوق: شرایطی که فعالیت صندوق پایان می‌یابد، مراحل تصفیه صندوق
    • مرجع رسیدگی به تخلفات و اختلافات: معرفی مرجع رسیدگی به تخلفات مدیر، مدیر ثبت، متولی، حسابرس، کارگزاران صندوق و سرمایه‌گذاران صندوق
    • اسامی و امضای صاحبان امضای مجاز و مهر ارکان: مشخصات و امضای مدیر صندوق، مدیر ثبت، متولی صندوق، حسابرس

امیدنامه
امیدنامه هر صندوق، مکمل اساسنامه آن است. در امیدنامه به جزئیات بیشتری نسبت به اساسنامه پرداخته می‌شود.
 مواردی مانند استراتژی صندوق، ریسک سرمایه گذاری در آن و هزینه هایی که سرمایه‌گذار باید پرداخت کند، از مهم ترین اطلاعات ارائه شده در امیدنامه هر صندوق است. به همین دلیل، مطالعه امیدنامه صندوق برای سرمایه‌گذار اولویت بیشتری نسبت به مطالعه اساسنامه دارد.
به‌عنوان‌مثال، چارچوب ارائه‌شده برای امیدنامه صندوق‌های سرمایه‌گذاری سهامی که مبتنی بر صدور و ابطال واحدها (غیرقابل معامله در بورس یا فرابورس) فعالیت می‌کنند، به شرح زیر است:
    •  اهداف و استراتژی‌های صندوق
    • ریسک سرمایه‌گذاری در صندوق
    • انواع واحدهای سرمایه‌گذاری و حقوق دارندگان آن‌ها
    • محل اقامت صندوق
    • ارکان صندوق
    • صدور و ابطال واحدهای سرمایه‌گذاری
    •  هزینه‌های سرمایه‌گذاری در صندوق
    • درآمدهای حاصل از تعهد پذیره‌نویسی یا تعهد خرید اوراق بهادار
    • حداقل و حداکثر واحدهای سرمایه‌گذاری نزد سرمایه‌گذاران
    •  اطلاع‌رسانی
    •  اسامی و امضای صاحبان امضای مجاز ارکان


ارکان صندوق
برای تشکیل و اداره یک صندوق سرمایه گذاری چند رکن و نهاد مهم در اساسنامه پیش بینی شده تا این مجموعه شرایط اجرایی و نظارتی لازم جهت عملکرد مطلوب صندوق های سرمایه گذاری را فراهم کنند.


این ارکان شامل موارد زیر است:

مجمع صندوق
بالاترین رکن صندوق مجمع صندوق است که مهم‌ترین وظیفه آن انتخاب ارکان اصلی صندوق مثل مدیر، مدیر ثبت، متولی، ضامن، نصب و عزل حسابرس و معرفی آن­ها به سازمان بورس و اوراق بهادارجهت تائید می‌باشد.
مجمع صندوق با حضور دارندگان حداقل نصف به علاوه یک گواهی سرمایه گذاری ممتاز (آن بخش از سرمایه اولیۀ تامین شده توسط موسسین) که دارای حق رای صندوق هستند، تشکیل می‌شود.
مجمع صندوق در هر زمان  و به دعوت یکی از اشخاص مدیر، متولی، دارندگان بیش از یک پنجم از واحدهای سرمایه گذاری ممتاز صندوق و سازمان بورس، قابل تشکیل است. تغییرات لازم در اساسنامه و امیدنامه صندوق هم باید قبل از درج به تصویب این مجمع برسد.
اختیارات مجمع صندوق های سرمایه گذاری
جمع شدن اعضای مجمع برای تصمیم گیری‌های مهم صورت می‌گیرد و در کنار هم اختیاراتی دارند که تماما در اساسنامه همان صندوق ذکر می‌شوند. این اختیارات به طور معمول عبارتند از:
    • تعیین مدیر، مدیر ثبت، بازارگردان و متولی صندوق با تأیید سازمان
    • تغییر مدیر، مدیر ثبت،  بازارگردان و متولی صندوق به شرط تعیین جانشین آن‌ها با تأیید سازمان
    • نصب و عزل حسابرس صندوق که توسط متولی پیشنهاد شده و تعیین مدت مأموریت و حق‌الزحمه او و چگونگی پرداخت آن
    • تصویب تغییرات لازم در اساسنامه و امیدنامه صندوق پس از تأیید سازمان
    • تصمیم‌گیری راجع به انحلال صندوق، در صورتی که دلایل انحلال به تأیید سازمان برسد
    • تصویب صورت‌های مالی سالانه صندوق
    • بررسی گزارش مدیر راجع به وضعیت و عملکرد صندوق در هر سال مالی
    • بررسی گزارش و اظهار نظر حسابرس راجع به صورت‌های مالی و گزارش وضعیت و عملکرد صندوق
    • تعیین روزنامه کثیرالانتشار صندوق
    • تصویب هزینه‌های تأسیس صندوق و هزینه‌های تشکیل مجمع صندوق

رئیس مجمع با حداکثر آرای حاضرین در جلسه تعیین می‌شود که وظیفه اداره جلسه را به عهده دارد. در کنار او دو ناظر و یک منشی هم با اکثریت نسبی آراء انتخاب می‌شوند.
تصمیماتی که در جلسه رسمی مجمع گرفته می‌شوند باید موافقت نصف به علاوۀ یک از کل حق رای حاضران را داشته باشد. مدیر مجمع هم موظف است این تصمیمات را در صورت جلسه‌ای که حداقل 4 نسخه است، تهیه کند و امضا کند و به تایید ناظران مجمع برساند. سپس یک نسخه از صورت جلسه را به سازمان، متولی و مدیر صندوق بدهد.
همچنین مدیر موظف است تصمیماتی که در مجمع صندوق گرفته شده یا تغییراتی که در اساسنامه اعمال شده را حداکثر ظرف یک هفته در سازمان به ثبت برساند. پس از ثبت در سازمان باید خلاصه تصمیمات را در روزنامه کثیرالانتشار منتشر کند و جزئیات کامل آن را روی سایت صندوق قرار دهد و سپس به تشخیص سازمان، در روزنامه رسمی کشور هم آگهی بدهد.
آن قسمت از تصمیمات مجمع که درمورد تغییر در ارکانی مثل مدیر، مدیر ثبت، متولی و حسابرس هستند، بعد از اینکه در سازمان به ثبت رسید، بلافاصله قابل اجرا هستند. اما تصمیماتی که درمورد تغییر در اساسنامه و امیدنامه باشند، پس از ثبت در سازمان و گذشت یک ماه از تاریخ انتشار خلاصه آن در روزنامه کثیرالانتشار صندوق، قابل اجرا هستند.


مدیر صندوق
مدیر صندوق رکن اجرایی صندوق و متخصص در بازار سرمایه است که لازم است مطابق اساسنامه، گزارشات پیش‌بینی شده و اطلاعات قابل ارائه را تهیه و در اختیار متولی، حسابرس و سازمان قرار دهد. همچنین با استفاده از تارنمای مربوط به صندوق سرمایه‌گذاری و کدال (سامانه یا پایگاه اطلاعات جامع شرکت‌های پذیرفته شده یا فهرست شده در بورس)، اطلاعات ذکر شده در بخش اطلاع‌رسانی اساسنامه را جهت آگاهی عموم افشاء می‌نماید.
مدیر صندوق حداقل 3 نفر شخص حقیقی را به عنوان مدیر/ گروه مدیران سرمایه‌گذاری انتخاب می‌نماید که به نمایندگی مدیر تصمیمات مربوط به سرمایه‌گذاری و خرید و فروش سهام و اوراق بهادار را در چارچوب مقررات اعمال می‌نمایند. مشخصات مدیر سرمایه‌گذاری در اختیار سازمان قرار گرفته، لازم است تا صلاحیت حرفه‌ای او نیز به تأیید سازمان رسد.
وظیفه دیگر مدیر صندوق، تهیه نرم افزارها و سخت افزارهای لازم و استفاده از آن‌ها برای اجرای اهداف صندوق است که جزئیات آن در ماده 40 اساسنامه صندوق‌ها آمده است. نام مدیر صندوق به دلیل اهمیت جایگاه و تاثیر او در انتخاب صندوق توسط سرمایه‌گذاران، در امیدنامه صندوق ذکر و در تارنمای آن منتشر می‌شود.

 مدیر سرمایه گذاری
شخصی حقیقی است که وظیفه دارد سرمایه‌های جمع شده را با توجه به شرایط بازار در داریی‌های مناسبی که به نفع سرمایه‌گذاران است و بیشترین بازده را دارد، سرمایه‌گذاری کند. این سرمایه‌گذاری می‌تواند روی سهام، اوراق با درآمد ثابت، سپرده‌های بانکی و … باشد. در واقع مدیریت ترکیب دارایی‌های صندوق با این رکن است.

مدیر ثبت صندوق
وظیفه اصلی مدیر ثبت اجرای درخواست‌های صدور و ابطال در چارچوب مقررات مربوطه و اساسنامه است. در همین راستا، مدیر ثبت باید شعبی که سرمایه‌گذاران می‌توانند از طریق مراجعه به آن‌ها فرآیند صدور یا ابطال را انجام دهند، اعلام کند. البته مدیر ثبت در صندوق های سرمایه گذاری کوچک حضور ندارد (وظایف آن را مدیر صندوق انجام می دهد) و فقط در صندوق های سرمایه گذاری بزرگ با حداقل سرمایه 50 میلیارد ریال حضور دارد. نام مدیر ثبت هم در امیدنامه ذکر و در تارنمای آن منتشر می‌شود.



مدیران دیگر صندوق ها
اگر نوع صندوق متفاوت باشد مدیران دیگری نیز در این صندوق ها وجود دارند.
برای مثال: صندوق­های زمین و ساختمان: مدیر ساخت، صندوق­های پروژه: مدیر پروژه، صندوق­های تولید: مدیر تولید، صندوق­های نیکوکاری: مدیر اجرائی نیز دارند.

متولی صندوق
یکی دیگر از ارکان صندوق های سرمایه گذاری متولی صندوق است، متولی به عنوان نماینده و وکیل سرمایه­گذاران برای اقامه هرگونه دعوی کیفری علیه صندوق انجام وظیقه می­کند. امین و حافظ منافع سرمایه گذاران است که نظارت بر عملکرد مدیر صندوق نیز دارد.
متولی صندوق شخصی حقوقی است که مجمع صندوق او را انتخاب می‌کند و مورد تایید سازمان بورس اوراق بهادار است. متولی صندوق در واقع، نماینده سرمایه گذاران صندوق است. از وظایف متولی می‌توان به موارد زیر اشاره کرد؛
    • پیشنهاد حسابرس به مجمع صندوق
    • تایید حساب های بانکی افتتاح شده توسط مدیر برای صندوق
    • نظارت بر عملکرد سایر ارکان صندوق برای اطمینان خاطر از رعایت مقررات و مفاد اساسنامه و امیدنامه صندوق
    • ارائه به موقع گزارش­ها و نظرات حسابرس
    • انتشار به موقع اطلاعات صندوق از طرف مدیر
    • طرح دعوا به مراجع ذی صلاح در صورتی که ارکان دیگر صندوق از مقررات و مفاد ثبت شده در اساسنامه و امیدنامه صندوق تخلف کنند.

ضامن نقدشوندگی
نقدشوندگی صندوق از مهم‌ترین شاخصه‌های انتخاب صندوق است.  ضامن نقدشوندگی صندوق سرمایه­گذاری موظف است در شرایطی که صندوق برای انجام پرداخت‌ها طبق اساسنامه یا ابطال واحدهای سرمایه‌گذاری متقاضیان، وجه نقد کافی نداشته باشد، نقدینگی لازم را فراهم کند.
علاوه بر این در برخی از صندوق­های سرمایه­گذاری سهامی و صندوق­های سرمایه­گذاری با درآمد ثابت، ضامن به عنوان ضمانت برای تامین اصل سرمایه، حداقل سود برای دوره مشخص یا پرداخت سود دوره‌ای به سرمایه‌گذاران محسوب می‌شود. بنابراین وجود ضامن نقدشوندگی در صندوق‌ها یک مزیت برای کاهش ریسک نقدشوندگیِ گواهی‌های صندوق محسوب می‌شود.
نکته قابل توجه این است که وجود ضامن اختیاری است و هم اکنون در اکثر صندوق ها این رکن به علت تحمیل هزینه های اضافی به سرمایه گذاران و احتمال بسیار پایین نیاز صندوق به تامین نقدینگی از این طریق با توجه به ترکیب متنوع دارایی های صندوق وجود ندارد. (معمولا صندوق های بانکی این رکن رو دارند.)

بازارگردان
در صندوق‌های قابل معامله (ETF) رکن ضامن نقدشوندگی حذف شده و در عوض رکن جدیدی به عنوان بازارگردان مسئولیت نقدشوندگی واحدهای سرمایه‌گذاری را به عهده دارد. یعنی در مواقعی که برای واحدهای سرمایه‌گذاری صندوق، عرضه کننده‌ای وجود نداشته باشد یا خریداری نخواهد واحدهای صندوق را بخرد و اصطلاحا صف خرید یا فروش به وجود آید، بازارگردان موظف است بازار را به تعادل برساند و این صف‌ها را بشکند. وظایف: ایجاد نقدینگی، خرید و فروش به موقع، بازدهی بالاتر

حسابرس
طبق اساسنامه صندوق‌های سرمایه گذاری باید صورت‌های مالی سه ماهه، شش ماهه، نه ماهه و سالانه خود را منتشر کنند. در پایان هر کدام از دوره‌‍‌های گفته شده، مدیر صندوق موظف به تهیه و ارائه این صورت‌های مالی است. مدیر صندوق باید صورت‌های مالی شش ماهه و سالانه صندوق را به حسابرس جهت حسابرسی و اظهار نظر ارائه دهد.
همانطور که گفته شد، حسابرس صندوق توسط متولی و از بین موسسات حسابرسی معتمد یا مورد تایید سازمان به صندوق پیشنهاد می‌شود و به تصویب مجمع صندوق می‌رسد. همچنین عزل او هم به تقاضای متولی و با ذکر دلایل و تصویب مجمع صورت می‌گیرد.
حسابرس صندوق مسئول بررسی اصول و رویه‌های مدیر و متولی در اجرای وظایفشان است. او درمورد کفایت یا ضعف این اصول و رویه‌ها اظهار نظر و راه حل‌های پیشنهادی‌اش برای رفع نقایص احتمالی را مطرح می‌کند. همچنین تهیه گزارش‌های حسابرسی برای صورت‌های مالی صندوق (شش‌ماهه و سالانه) با رعایت استانداردهای حسابرسی و در نظر گرفتن استانداردهای ملی حسابداری، بر عهده حسابرس صندوق است.


کارگزاران صندوق
کارگزار صندوق، شخصی است که از میان کارگزاران دارای مجوز از طرف سازمان بورس و اوراق بهادار تهران و مدیر صندوق سرمایه­گذاری انتخاب می‌شود. گارگزاران همه جا مسئولیت انجام معاملات را بر عهده دارند و مدیر صندوق برای انجام معاملات سهام پذیرفته شده در بورس اوراق بهادار از خدمات کارگزاران مورد تایید سازمان بورس و اوراق بهادار استفاده می‌کند. هر صندوق در هر زمان باید حداقل یک کارگزار داشته باشد. کارگزاران علاوه بر وظایف معمول موظف به انجام وظایف محوله طبق اساسنامه صندوق خواهند بود.

نکته:
یک فرد به عنوان نماینده و کارشناس سازمان بورس و اوراق بهادار نیز نظارت بر عملکرد صندوق دارد.




مزایای سرمایه گذاری در صندوق ها
از جمله مزیت‌های سرمایه گذاری در صندوق سرمایه گذاری می‌توان به موارد زیر اشاره کرد:
مدیریت حرفه‌ای دارایی‌ها: به لطف حضور تحلیل‌گران و معامله‌گران حرفه‌ای بازار سرمایه در تیم مدیریت سرمایه گذاری هر یک از صندوق‌های سرمایه گذاری، ریسک و بازده به نحو مطلوبی کنترل شده و مدیریت دارایی به گونه‌ای حرفه‌ای انجام می‌شود.
 نقد شوندگی مناسب: بر خلاف سهام و سایر اوراق بهادار که ممکن است در بازه‌ای از زمان، برای فروش آن‌ها صف‌های سنگینی ایجاد شود و سهامداران نتوانند سرمایه خود را نقد کنند، صندوق های سرمایه گذاری نقدشوندگی بالایی دارند. سرمایه گذاران هر صندوق به راحتی می‌توانند سرمایه خود را از صندوق خارج کرده و به وجه نقد تبدیل کنند.
صرفه جویی در مقیاس: کلیه هزینه‌های مربوط به گردآوری و تحلیل اطلاعات مورد نیاز و همچنین دریافت سود سهام و اوراق کوپنی تحت مالکیت صندوق بین همه سرمایه گذاران صندوق تقسیم می‌شود. بر همین اساس، سرانه هزینه مربوط به هر سرمایه گذار کاهش پیدا می‌کند.
 متنوع سازی: صندوق ها همواره تعداد زیادی از انواع مختلف اوراق بهادار را تحت مالکیت خود دارند و سبد دارایی‌های آن‌ها بسیار متنوع است. این موضوع باعث می‌شود که ریسک سرمایه گذاری به نحو مطلوبی مدیریت شود.
سهولت سرمایه گذاری: سرمایه گذاری در صندوق ها نیاز به صرف زمان و دانش تخصصی بازار سرمایه ندارد و همه افراد جامعه می‌توانند به راحتی در صندوق ها سرمایه گذاری کنند.
سرمایه گذاری با پول کم: سرمایه گذاری در صندوق‌ ها را می‌توان گزینه‌ای مناسب برای سرمایه گذاری با پول کم در بازار سرمایه دانست. چرا که سرمایه‌گذاری در بورس با مبالغی در حدود چند ده هزار تومان نیز از طریق این صندوق‌ها امکان‌پذیر است. بر همین اساس، صندوق‌های سرمایه گذاری اولویت اصلی عمده افرادی است که به دنبال سرمایه گذاری با پول کم هستند.


معایب صندوق های سرمایه گذاری
هر فعالیتی که در بازار بورس انجام می‌شود دارای ریسک است و صندوق های سرمایه گذاری از این شرایط مستثنی نیستند. با شناخت کامل معایب صندوق های سرمایه گذاری می‌توانید آنها را مدیریت کرده و در جهت استفاده حداکثری در این بازار گام بردارید.
محدودیت در تعداد کل واحدهای قابل صدور صندوق: گاهی هنگام خرید واحد از صندوق های سرمایه گذاری توسط سرمایه گذار، تعداد واحدهای صادر شده آن صندوق به اتمام رسیده است. این موضوع یکی از مشکلاتی است که سرمایه گذاران صندوق سرمایه گذاری با آن رو به رو می‌شوند. در چنین حالتی سرمایه  گذار باید منتظر ابطال تعدادی از واحدهای صندوق باشد تا برای آن واحد سرمایه گذاری صادر شود یا خود صندوق با کسب مجوز از سازمان بورس سقف تعداد کل واحدهای قابل صدور خود را افزایش دهد. این اتفاق در اکثر موارد برای صندوق های پرطرفدار می‌افتد زیرا تقاضا برای خرید واحدهای آنها زیاد است.
ناشناخته بودن صندوق های سرمایه گذاری: صندوق های سرمایه گذاری از سال 1388 فعالیت خود را آغاز کرده اند. اما عموم افراد جامعه از وجود صندوق های سرمایه گذاری بی اطلاع هستند. کسانی که آشنایی کافی با این صندوق ها و مزایای آنها دارند و سرمایه خود را به صندوق ها سپرده اند توانسته اند در طول این سال ها سود خوبی کسب کنند.
آنی نبودن قیمت گذاری واحدهای سرمایه گذاری: از محدودیت های دیگر صندوق های سرمایه گذاری می‌توان به آنی نبودن قیمت گذاری آن اشاره کرد. البته این مورد فقط برای صندوق های سرمایه گذاری غیر قابل معامله مربوط می‌شود اما در صندوق های قابل معامله بورس قیمت ها به صورت آنی بروز می‌شود.
کمبود سامانه جامع برای پوشش اطلاعات صندوق ها و مقایسه آنها: تعداد مراجع قابل اعتمادی که اطلاعات کامل صندوق ها را در کنار هم پوشش دهد تا سرمایه گذار به راحتی بتواند صندوق ها را با هم مقایسه کرده و بهترین صندوق سرمایه گذاری را انتخاب نماید بسیار کم می‌باشد.
خطرپذیری در بخش بازار: در صورت سرمایه گذاری بر روی بخشی خاص باعث می‌شود، در صورت عملکرد ناصحیح در آن بخش لطماتی به این صندوق ها وارد می‌شود.
موازنه با نرخ بهره: در صورت افزایش نرخ بهره، کاهشی در امر بازدهی این نوع از صندوق ها ایجاد می‌شود.
اشکالات معاملاتی: منشا این اشکالات نواقصی در مدیریت شرکت های سرمایه گذاری بر روی سبد اوراق بهادار معین شده ایجاد می‌گردد و منجر به ریسک معاملاتی به دلیل عدم همخوانی عرضه و تقاضا است.
نداشتن حق رای در مجامع شرکت ها: زمانیکه سرمایه گذار به طور مستقیم در بازار سرمایه فعالیت کند مالک بخشی از سهام شرکت مورد نظر می‌شود و در این صورت می‌‌تواند در مجامع آن شرکت کند و به نسبت سهام خود از شرکت حق تصمیم گیری دارد. اما اگر از صندوق سرمایه گذاری خریداری کنید حق شرکت در مجامع آن شرکت را ندارید و در صورت داشتن واحد سرمایه گذاری ممتاز می‌توانید در مجمع صندوق سرمایه گذاری شرکت کنید.
کاهش قدرت اختیار سرمایه گذار بر سرمایه گذاری شخصی: در سرمایه گذاری مستقیم سرمایه گذار به راحتی می‌تواند به سبد خود دسترسی پیدا کند و بر خرید و فروش دارایی خود نظارت داشته باشد. اما در صندوق ها این اقدامات توسط مدیران صندوق انجام می‌گیرد و سرمایه گذار حق دخالت در آن موضوع را ندارد و فقط سود خود را دریافت می‌کند.
هزینه های اداره صندوق: یکی دیگر از معایب صندوق های سرمایه گذاری، هزینه هایی است که جهت اداره صندوق پرداخت می‌شود. در صورتی که سرمایه گذاران مستقیم از این هزینه معاف می‌باشند.


انواع صندوق ها
صندوق ها بر اساس نوع فعالیت، ترکیب دارایی‌ها و در نتیجه میزان ریسک و بازده به انواع مختلفی تقسیم می‌شوند. برای انتخاب بهترین صندوق سرمایه گذاری لازم است تا با انواع آن‌ها آشنا باشید. در بین انواع صندوق سرمایه گذاری، صندوق‌های با درآمد ثابت، مختلط، سهامی و مبتنی بر سکه طلا، پرمخاطب‌ترین صندوق‌های بورس هستند که در ادامه به طور مختصر به معرفی آن‌ها پرداخته می‌شود.



صندوق های سهامی:
صندوق­های سرمایه‌گذاری سهامی در استراتژی سرمایه‌گذاری خود با یکدیگر متفاوت هستند و ممکن است محافظه‌کارانه، میانه‌رو یا تهاجمی باشند. عمده دارایی این صندوق ها در سهام سرمایه گذاری می‌شود. استفاده از این صندوق ها ریسک بالایی دارد. بازدهی آن‌ها نیز بیش از هر چیز دیگری از شرایط کلی بازار سرمایه تاثیر می‌پذیرد.
صندوق‌های سرمایه‌گذاری در سهام بر اساس الزامات سازمان بورس و اوراق بهادار، موظّفند حداقل 70 درصد از سرمایه‌ خود را در سهام و حق تقدم سهام سرمایه‌گذاری کنند. این نوع از صندوق‌ها به لحاظ ریسک سرمایه‌گذاری دارای ریسک بالایی بوده وطبیعتاً می‌توانند سود بیشتری نیز نسبت به صندوق‌های با درآمد ثابت یا مختلط ایجاد کنند.

صندوق های مختلط
حدود نیمی از دارایی این صندوق ها در اوراق با درآمد ثابت و نیم دیگر در سهام سرمایه گذاری می‌شود. بنابراین ریسک و بازدهی صندوق های مختلط، بین صندوق های با درآمد ثابت و سهامی قرار می‌گیرد. همچنین این صندوق ها مزایای سهام و اوراق درآمد ثابت را توأمان دارند. بدین معنی که پتانسیل کسب بازده بالاتر به‌وسیله سهام و نوسانات قیمتی کمتر به‌وسیله اوراق درآمد ثابت را فراهم می‌کنند.
صندوق‌های سرمایه‌گذاری از نوع مختلط بر اساس مقرّرات سازمان بورس و اوراق بهادار موظّفند بین 40 تا 60 درصد دارایی‌های خود را به سهام یا حق تقدم سهام (یا اوراق با درآمد ثابت) اختصاص داده و مابقی را به اوراق بهادار با درآمد ثابت (یا سهام و حق تقدم) اختصاص دهند. این نوع از صندوق‌ها به طور کلّی به لحاظ ریسک دارای ریسک کمتری از صندوق‌های در سهام و نیز سود کمتر از صندوق‌های در سهام هستند و در مقایسه با صندوق‌های سرمایه‌گذاری با درآمد ثابت دارای ریسک بیشتر و در نتیجه سود بیشترند. البتّه ذکر این نکته ضروری است که این مسئله یک قانون ثابت نیست؛ بلکه در برهه‌هایی از یک دوره‌ سرمایه‌گذاری ممکن است این نوع صندوق‌ها بازدهی بیشتری نسبت به سایر صندوق‎ها داشته باشند. آنچه گفته شد به طور کلّی صادق است.

صندوق های درآمد ثابت
صندوق های سرمایه‌گذاری با درآمد ثابت یکی از انواع صندوق های سرمایه گذاری هستند که بازدهی معقول با حداقل ریسک ممکن را نصیب سرمایه‌گذاران خود می‌کنند. مدیران صندوق های سرمایه‌گذاری منابع مالی حاصل از فروش واحدهای این صندوق ها را عمدتاً به خرید اوراق بهادار کم‌ریسک مثل اوراق مشارکت، اوراق اجاره و اوراق خزانه و… اختصاص می‌دهند تا بتوانند سود قابل قبولی برای سرمایه‌گذاران محقق کنند.
صندوق‌های سرمایه‌گذاری با درآمد ثابت نیز بر اساس الزامات سازمان بورس و اوراق بهادار موظّفند که حداقل 75 درصد از دارایی‌های خود را به اوراق بهادار با درآمد ثابت مانند اوراق مشارکت، سپرده‌های بانکی و… اختصاص دهند. این نوع از صندوق‌ها به لحاظ ریسک نسبت به صندوق‌های در سهام از ریسک کمتری برخوردارند و به همین دلیل عمدتاً سودآوری کمتری نسبت به صندوق‌های در سهام دارند.

صندوق‌های مبتنی بر سکه طلا
عمده دارایی این صندوق‌ها به سرمایه‌گذاری در اوراق بهادار مبتنی بر سکه‌طلا که در بازار سرمایه معامله می‌شوند، تخصیص پیدا می‌کند. بازدهی صندوق های سرمایه گذاری طلا تقریبا مشابه بازدهی سکه طلا بوده و ریسک سرمایه گذاری در آن‌ها بالاست.
شما می‌توانید بر اساس سطح ریسک‌پذیری و بازدهی مورد انتظار خود، صندوقی که برای شما مناسب‌تر است را برگزینید.
صندوق‌های شاخصی
صندوق‌های شاخصی با هدف پیروی از یک شاخص مبنا ایجاد می‌شوند. این صندوق ها در تلاش هستند تا پرتفوی خود را مشابه آن شاخص تشکیل دهند. به همین دلیل می‌توان گفت که نوساناتی شبیه به آن شاخص خواهند داشت. این شاخص می‌تواند شاخص کل بورس یا یکی دیگر از شاخص‌های بازار سرمایه باشد. این صندوق‌ها از ریسک مدیریت بسیار کم برخوردار هستند و هزینه‌های مدیریتی آنان کم است.

صندوق‌های نیکوکاری
صندوق‌های نیکوکاری یکی از شیوه‌های نیکوکارانه هستند که در آن‌ها ضمن حفظ اصل سرمایه، به سرمایه‌گذاری مولد می‌انجامد و به توسعه بازار سرمایه و بازار کسب و کار در جامعه کمک می‌کند. عواید این صندوق‌ها به صورت هدفمند صرف نیازمندان واقعی جامعه می‌شود.

صندوق‌های بازارگردانی
صندوق‌های سرمایه‌گذاری بازارگردانی به‌منظور خرید و فروش اوراق بهادار با در نظر داشتن تعهدات بازارگردانی آن اوراق، مطابق با امیدنامه صندوق به‌وجود آمدند. هدف بازارگردان متعادل نگه‌داشتن سهم است و از به‌وجود آمدن صف‌های خرید و فروش جلوگیری می‌کند تا قیمت سهم را به سمت قیمت ذاتی سهم سوق دهد.
صندوق‌های کالایی
اضافه کردن کالا به سبد سرمایه‌گذاری امکان تنوع بخشی بیشتری برای سرمایه‌گذاران فراهم می‌کند و می‌تواند به کاهش نوسانات سبد سرمایه‌گذاری منجر شود. کالاها هم چنین می‌توانند به عنوان سپری برای محافظت در مقابل تورم قرار گیرند. به طور تاریخی کالاها همبستگی نسبتا کمی با سهام و اوراق قرضه دارند. سرمایه‌گذاران در کالاها می‌توانند به طور مستقیم با خرید دارایی فیزیکی، سرمایه‌گذاری در قراردادهای آتی و اختیار معامله و در نهایت سرمایه در صندوق‌های سرمایه‌گذاری کالایی صورت دهند. صندوق‌های کالایی انواع معاملات کالای خاص همانند قراردادهای آتی، اختیار معامله، گواهی سپرده و ... را در دل خود دارند که عموما هر صندوق نیز معاملات مربوط مربوط به کالای خاصی هستند که اکنون نوع طلای آن در بورس کالای ایران قابلیت معامله را دارد.

صندوق زمین و ساختمان
صندوق‌های زمین و ساختمان به عنوان یکی از روش‌های تامین مالی برای ساخت پروژه‌های ساختمانی مشخص تاسیس می‌شوند و اشخاص حقیقی و حقوقی می‌توانند در مدت زمانی که برای پذیره‌نویسی این صندوق‌ها اعلام می‌شود، نسبت به خرید سهم اقدام کنند.
این سهام مانند هر سهام دیگری، از طریق بازار ابزارهای نوین مالی فرابورس قابل مبادله و خرید و فروش است.
کاربردهای صندوق زمین و ساختمان:
• تامین مالی برای مالکان زمین که منابع لازم برای ساخت ندارند؛
• فراهم نمودن امکان پس انداز تدریجی برای سرمایه گذاران با هر مقدار سرمایه گذاری و استفاده از منافع رشد بخش مسکن و ساختمان؛
• امکان تکمیل پروژه های نیمه تمام با تبدیل آن ها به صندوق زمین و ساختمان و ورود شرکای جدید به صندوق در قالب افزایش سرمایه؛
• دارا بودن مزیت رقابتی معافیت مالیاتی به منظور تشویق سرمایه گذاران.

صندوق های سرمایه‌گذاری خطرپذیر (VC)
صندوق‌های سرمایه‌گذاری خطرپذیر صندوق‌هایی هستند که با جمع‌آوری منابع مالی سرمایه‌گذاران ریسک‌پذیر، سرمایه‌ لازم برای رشد و گسترش کسب‌وکارهای نوپا را فراهم می‌کنند. از این نوع صندوق‌ها با نام‌هایی تحت عناوین «صندوق‌های سرمایه‌گذاری جسورانه» یا «صندوق‌های سرمایه‌گذاری کارآفرینی» نیز یاد می‌شود. کسب‌وکارهایی که در دوره‌ رشد و نمو خود قرار دارند علی‌رغم ریسک زیادی که دارند می‌توانند پتانسیل سودآوری زیادی نیز داشته باشند؛ لذا سرمایه‌گذاری در این صندوق‌ها باید همراه با تحلیل و بررسی دقیق کسب‌وکار مورد نظر بوده و باید به پتانسیل رشد و سودآوری آن در آینده توجه داشت.

صندوق‌ های سرمایه‌گذاری صندوق در صندوق(فراصندوق)
سازمان بورس و اوراق بهادار با توجه به اهداف و استراتژی‌های خود مبنی بر ایجاد بسترها و ابزارهای نوین در بازار سرمایه، اقدام به راه‌اندازی صندوق‌های سرمایه‌گذاری صندوق در صندوق کرده‌ است. این نوع از صندوق‌ها بر اساس استراتژی خود به جای سرمایه‌گذاری در سهام، در واحدهای سرمایه‌گذاری سایر صندوق‌ها سرمایه‌گذاری می‌کنند و ملزم هستند که حداقل 85 درصد از سرمایه‌ خود را به این امر اختصاص دهند. مزیتی که برای این نوع از صندوق‌ها می‌توان برشمرد این است که سرمایه‌گذاری در آن‌ها به نوعی به معنای سرمایه‌گذاری در چندین صندوق است که به سرمایه‌گذار این امکان را می‌دهد به جای استفاده از یک تیم مدیریت از تخصص چندین تیم مدیریت بهره‌مند شود.

صندوق صندوق‌ها
این صندوق‌ها نوعی سرمایه‌گذاری مشاع هستند که به‌جای سرمایه‌گذاری در سهام، در ترکیبی از صندوق‌های سهامی، درآمد ثابت و صندوق‌های ETF سرمایه‌گذاری می‌کنند. به بیان دیگر خرید واحدهای یک صندوق سرمایه‌گذاری در صندوق، همانند سرمایه‌گذاری در چند صندوق در یک زمان است که ضمن پایین آوردن ریسک، امکان کسب بازدهی مناسب را نیز برای سرمایه‌گذار فراهم می‌کند.

صندوق سرمایه گذاری قابل معامله(ETF)
صندوقی است که خرید و فروش واحدهای آن از طریق سامانه معاملاتی آنلاین کارگزاری‌ها امکان پذیر است. به عبارت دیگر،صندوق‌ های ETF  مانند سهام شرکت‌ها هستند. این صندوق ها با نماد مربوط به خود در تابلوی معاملاتی مانند معامله سهام عادی، قابل خرید و فروش هستند.

صندوق‌ های سرمایه‌گذاری کالایی قابل معامله (ETC)
صندوق‌های کالایی قابل معامله (ETC) یکی از ابزارهای مالی نوین هستند که به سرمایه‌گذاران این امکان را می‌دهند که به جای خرید و نگهداری کالای مورد نظر و تحمّل هزینه‌های نگهداری به طور مستقیم و خسارت‌های احتمالی آن، اوراق این صندوق‌ها را خریداری نمایند. با خرید این اوراق، سرمایه‌گذار در عین داشتن مالکیت کالای موردنظر، مسئولیت نگهداری از آن کالا را بر عهده ندارد. به عبارت دیگر، این صندوق‌ها بخش قابل ملاحظه‌ای از وجوه گردآوری شده‌ی خود را به سرمایه‌گذاری در کالایی خاص اختصاص می‌دهند و علاقه‌مندان به سرمایه‌گذاری در آن کالای خاص اقدام به خرید واحدهای این صندوق‌ها می‌کنند.
صندوق‌ های سرمایه‌گذاری تأمین مالی
صندوق‌های تامین مالی به‌منظور انجام پروژه مورد نظر خود در چارچوب اساسنامه و با رعایت مقررات، یک شرکت سهامی خاص به نام «شرکت پروژه» تأسیس می‌کند که آن شرکت، پس از تکمیل و آغاز مرحله بهره‌برداری تبدیل به یک شرکت سهامی عام شده و در بورس یا بازار خارج از بورس پذیرش و قابل معامله می‌شود.
یکی از مهم‌ترین چالش‌های هر فعالیت اقتصادی، تأمین مالی آن است. صندوق تامین مالی نیز به منظور تأمین مالی پروژه‌ها و فعالیت‌های اقتصادی راه‌اندازی شده‌اند که به  دو دسته‌ زیر تقسیم می‌شوند:

1)صندوق‌ های سرمایه‌گذاری املاک و مستغلات
صندوق‌ های سرمایه‌گذاری املاک و مستغلات، صندوق‌هایی هستند که از جمع‌آوری سرمایه‌های کوچک اشخاص حقیقی یا حقوقی به منظور سرمایه‌گذاری در پروژه‌های بزرگ ساختمانی ایجاد شده‌‍اند. این صندوق‌ها امکان استفاده‌ سرمایه‌گذاران خرد از فرصت‌های سرمایه‌گذاری در پروژه های ساختمانی بزرگ و درآمدزا را فراهم می‌آورند. افراد برای سرمایه‌گذاری در صندوق‌های سرمایه‌گذاری یا شرکت‌های سرمایه‌گذاری املاک و مستغلات، از دو طریق می‌توانند عمل کنند:
 الف) از طریق خرید واحدهای سرمایه‌گذاری صندوق‌های مذکور در زمانی که سهام خود را به عموم عرضه می‌کنند.
 ب) از طریق خرید واحدهای سرمایه‌گذاری در بورس، که همانند سهام و سایر اوراق بهادار پذیرفته شده در بورس، قابل معامله‌اند.

2)صندوق پروژه
صندوق پروژه یکی از انواع صندوق‌های تامین مالی است که تامین مالی پروژه‌ای مشخص را فراهم می‌کند. در واقع، صندوق پروژه با کسب مجوز از سازمان بورس اوراق بهادار تاسیس می‌شود و بستری برای جمع آوری سرمایه خرد از عموم و تخصیص آن به پروژه تعریف شده در اساسنامه صندوق است.
این صندوق‌ها پس از بررسی علمی پروژه‌ها و طرح‌های اقتصادی مختلف پروژه‌ای خاص را انتخاب کرده و فرآیند تامین مالی را آغاز می‌کنند. صندوق‌های پروژه وجوه سرمایه‌گذاران را جمع آوری کرده و به ساخت و بهره‌برداری پروژه‌های تولیدی مختلف تخصیص می‌دهند.
در این حالت مدیریت و مسئولیت تمامی امور پروژه در طول دوران ساخت و بهره برداری به عهده شرکتی است که برای اجرای پروژه مورد نظر تشکیل می‌شود و تحت نظارت نهادها و ارکان قانونی فعالیت می‌کند. در صندوق پروژه معمولا سرمایه‌گذاری‌ها در قالب پروژه‌هایی مانند تبدیل نیروگاه گازی به سیکل ترکیبی – پتروشیمی – احداث کارخانه و نیروگاه و … شکل می‌گیرد.
صندوق‌های سرمایه‌گذاری پروژه نهادهایی مالی هستند که با اخذ مجوز از سازمان بورس و اوراق بهادار تأسیس شده و به جمع‌آوری سرمایه از عموم و تخصیص آن به سرمایه‌گذاری در ساخت و تکمیل پروژه‌ی اشاره شده در اساسنامه‌ی این صندوق‌ها، می‌پردازند. صندوق‌های سرمایه‌گذاری پروژه به‌منظور انجام پروژه مورد نظر خود، در چارچوب اساسنامه و با رعایت مقرّرات، یک شرکت سهامی خاص به نام «شرکت پروژه» تأسیس می‌کنند که آن شرکت، پس از تکمیل و آغاز مرحله‌ی بهره‌برداری، تبدیل به یک شرکت سهامی عام شده و سهام آن در بورس یا بازار خارج از بورس پذیرش و قابل معامله می‌شود. پس از ساخت پروژه و عرضه شدن سهام شرکت مذکور در بورس، فعالیت صندوق پایان یافته و تمامی دارایی‌ها و بدهی‌های صندوق به شرکت پروژه منتقل‌شده و به دارندگان واحدهای سرمایه‌گذاری صندوق، به همان نسبت، سهام شرکت پروژه واگذار می‌شود.

صندوق‌ های ارزی
با وجود این نوع صندوق‌ها، سرمایه‌گذاران می‌توانند به جای مراجعه به بازار فیزیکی ارز و خرید و فروش آن، سرمایه‌ مورد نظر را به این صندوق‌ها اختصاص داده و این صندوق‌ها نیز با استفاده از تیم مدیریت تخصصی اقدام به سرمایه‌گذاری در اوراق ارزی و سپرده‌های ارزی کرده و از این طریق سرمایه‌گذاران را منتفع می‌کنند.


مروری بـر برخی مفاهیـم صندوق های سرمایه گذاری
واحد سرمایه گذاری ممتاز
واحدهای سرمایه‌گذاری ممتاز که تعداد آن‌ها در هر صندوق حداقل یک هزار واحد (معادل یک پنجاهم کل واحد‌های سرمایه‌گذاری صندوق) است؛ تماما توسط مؤسس یا مؤسسان قبل از شروع پذیره‌نویسی اولیه خریداری می‌شود. این واحدها غیرقابل ابطال است ولی قابلیت انتقال به غیر دارد. بعلاوه دارندگان این واحدها دارای امتیاز شرکت در مجمع صندوق و حق رای هستند.
واحدهای سرمایه‌گذاری عادی
واحدهای سرمایه‌گذاری عادی که حداکثر نزد سرمایه‌گذاران 49 هزار واحد است، در طول دوره پذیره‌نویسی اولیه توسط سرمایه‌گذاران خریداری می‌شود. این واحدها قابلیت ابطال دارد، ولی قابلیت انتقال به اشخاص دیگر را ندارد. همچنین دارندگان واحدهای  سرمایه‌گذاری عادی امکان شرکت در مجمع صندوق نداشته و از حق رأی برخوردار نیستند.
قیمت تئوریک
زمانیکه سهم دچار افزایش سرمایه می‌شود، نماد آن در بازه زمانی که سهم به مجمع می‌رود در بازار تعطیل می‌شود و قابل خرید و فروش نخواهد بود. حال زمانیکه افزایش سرمایه رخ می‌دهد و نماد بازگشایی می‌شود به قیمتی که نماد با آن قیمت بازگشایی می شود قیمت تئوریک گفته می شود. قیمت تئوریک هر سهم بعد از افزایش سرمایه از محل سود انباشته و تجدید ارزیابی دارایی‌ها را می‌توان بر اساس فرمول محاسبه کرد، اما این قیمت قطعی نیست و محدوده تقریبی قیمت را نشان می‌دهد.
قیمت تئوریک چطور محاسبه می‌شود؟
قیمت تئوریک همان قیمتی است که در طول جلسه پیش گشایش یا پیش پایانی به صورت پیوسته محاسبه شده و با عنوان قیمت تئوریک گشایش یا قیمت تئوریک پایانی برای عموم منتشر می‌شود.
سازوکار مورد استفاده برای تعیین قیمت تئوریک در جلسات پیش گشایش، حراج آغازین، پایش پایانی، حراج پایانی و سایر حراج‌های تک قیمتی مورد استفاده در بورس‌ اوراق بهادار یکسان و به شرح گا‌‌م‌های زیر است:
1. در صورتی که تنها یک قیمت دارای بیشترین حجم قابل معامله باشد، قیمت تئوریک گشایش برابر قیمتی است که در آن بیشترین حجم ورقه‌ی بهادار قابل معامله شود
2. در صورتی که بیش از یک قیمت دارای بیشترین حجم قابل معامله باشد، قیمتی است که در آن حداقل تفاوت میان حجم خرید و فروش وجود دارد. به عبارت دیگر، قیمتی که با حجم معاملاتی یکسان، حداقل مقدار اجرا نشده را داشته باشد
3.  در صورتی که بیش از یک قیمت دارای بیشترین حجم قابل معامله باشد و قیمت‌ها با حجم و سفارش‌های اجرا نشده یکسان باشند، نزدیکترین قیمت با قیمت پایانی روز قبل به عنوان قیمت تئوریک گشایش در نظر گرفته می‌شود؛
4. در صورتی که بیش از یک قیمت دارای بیشترین حجم قابل معامله باشد و سه مورد بالا برای آنها یکسان باشد، بالاترین قیمت انتخاب می‌شود.
پس از پایان مرحله پیش گشایش (یا پیش پایانی)، حراج آغازین (یا حراج پایانی) بر اساس آخرین قیمت تئوریک گشایش انجام می‌شود. در این مرحله، به محض اعلام قیمت تئوریک گشایش، سفارش‌های مشمول قیمت‌ تئوریک‌ با یکدیگر منطبق شده و معامله می‌شوند.

حجم مبنا:
داده ای است که برای هر سعم عدد متفاوتی دارد و میزان حجمی از سهم است که باید در همان روز معامله شود تا قیمت پایانی نسبت به قیمت معامله حرکت کند و بر آن تاثیر بگذارد.

قیمت پایانی/قیمت تابلو/قیمت روز
قیمت پایانی هر سهم در پایان جلسه معاملاتی، مبنای قیمت معاملات روز بعد قرار می‌باشد. به عبارت دیگر بازه مجاز قیمتی روز بعد، بر اساس قیمت پایانی تعیین می‌شود. درصورتی‌ که حجم معاملات انجام‌ شده سهم طی روز مساوی یا بیشتر از حجم‌مبنای آن باشد، قیمت پایانی سهم برابر با میانگین موزون قیمت معاملات انجام‌شده نماد طی جلسه معاملاتی خواهد بود، در غیر این صورت، قیمت پایانی به شکل زیر محاسبه می‌شود:

    •  : قیمت پایانی روز جاری
    • : قیمت پایانی روز قبل
    • VWAP : میانگین موزون قیمت سهام معامله شده
    • N:  حجم معاملات انجام‌شده در بازار عادی
    • :M حجم‌مبنا
برای مثال فرض کنید قیمت پایانی روز قبل یک سهم 1000 تومان و میانگین موزون قیمت معاملات امروز آن 1020 تومان باشد. حال دو حالت زیر را در نظر بگیرید:
الف) اگر حجم معاملات امروز این سهم برابر یا بیشتر از حجم مبنای آن باشد، قیمت پایانی امروز سهم 1020 تومان خواهد بود.
ب) اگر حجم معاملات امروز سهم، نصف حجم مبنای آن باشد، در این صورت برای محاسبه قیمت پایانی خواهیم داشت:

به عبارت دیگر اگر در یک سهم، میانگین موزون قیمت سهام معامله‌ شده نسبت به قیمت پایانی روز قبل Y تومان تغییر یابد و سهام معامله‌ شده به میزان حجم‌مبنا یا بیشتر از آن باشد، کل این تغییر یعنی Y تومان در تعیین قیمت پایانی روز جاری در نظر گرفته می‌شود و به قیمت پایانی روز قبل اضافه می‌شود، اما درصورتی‌که نسبت حجم معاملات به حجم مبنا کوچکتر از یک باشد، به همان نسبت از Y، به قیمت پایانی روز قبل افزوده می‌شود.

قیمت کارشناسی
وقتی به دلیل وجود شرایط خاص و محدودیت‌هایی در بورس اوراق بهادار تهران ازجمله پایین بودن عمق بازار، وجود حد نوسان قیمت و حجم مبنا، بسته بودن نماد معاملاتی سهام برای مدت طولانی، ممکن است در برخی مقاطع زمانی، ممکن است تعدادی از سهام بورسی موجود در سبد اوراق بهادار صندوق دارای نقد شوندگی نباشد. به عبارت دیگر، برخی از سهم‌ها با صف فروش یا صف خرید همراه باشد. در وضعیت‌های این چنینی، آخرین قیمت اعلام شده در تابلوی معاملات نمی‌تواند ارائه کننده واقعیات موجود و قیمت واقعی و منصفانه این نوع سهام باشد.
به همین دلیل به مدیران صندوق­های سرمایه­گذاری این اختیار داده شده است که در چارچوب دستورالعمل نحوه تعیین قیمت خریدوفروش اوراق بهادار، بتوانند در شرایط مشخص شده (مثلا صف خرید و فروش سنگین، بسته شدن بازار، نوسان شدید قیمت به دلایل مختلف، اتفاق های خاص  مانند جو سیاسی جامعه و یا تصمیمات مدیر صندوق) قیمت برخی دارایی­های موجود در سبد سرمایه‌گذاری را تا حدودی تعدیل کنند. به این ترتیب در چنین شرایطی NAV محاسبه شده بر پایه قیمت کارشناسی، مبنای تعیین قیمت صدور و ابطال واحدهای سرمایه گذاری قرار می‌گیرد.
قیمت کارشناسی برای سهام
قیمت کارشناسی برای اوراق

قیمت آخرین معامله
قیمت آخرین معامله، آخرین قیمتی است که در آن لحظه سهم در آن خرید و فروش شده است. قیمت پایانی، نشان‌دهنده میانگین موزون قیمت معاملات یک سهم است که با توجه به حجم مبنا و حجم معاملات سهم و همچنین قیمت پایانی روز قبل، محاسبه می‌شود.

قیمت یا ارزش اسمی/مبنای واقعی/دفتری
قیمت اسمی یا ارزش اسمی سهم، مبلغی است که در اساسنامه برای هر سهم معین شده و این مبلغ روی ورقه سهم نیز قید می‌شود. تعیین قیمت اسمی هرگز به این معنا نیست که سهم باید به قیمت اسمی به فروش برسد. با توجه به وضع بازار و شرایط شرکت، ممکن است سهام بیشتر یا کمتر از ارزش اسمی آن فروخته شود. به طور کلی ارزش اسمی سهم‌ ارتباط مشخصی با قیمت بازار آن ندارد.
گفتنی است در بازار سرمایه ایران، قیمت اسمی تمام سهم‌ها برابر با 1.000ریال و تمام اوراق مشارکت برابر با 1.000.000ریال است.

خالص ارزش دارایی‌ها (NAV)
مفهوم ارزش خالص دارایی (Net Asset Value)در واقع ارزش روز همه دارایی‌ها شامل سهام، مطالبات سود سهام، ملک، اوراق با درآمد ثابت و... پس از کسر ارزش روز بدهی‌ها است. ارزش خالص دارایی‌ها کاربرد زیادی برای بخش سرمایه‌گذاری دارد. NAV هر واحد سرمایه گذاری حاصل کسر بدهی‌ها از دارایی‌ها و درنهایت تقسیم بر تعداد واحد‌های سرمایه‌گذاری منتشر شده است .
اصطلاح NAV معمولا درباره ارزش خالص دارایی‌ شرکت‌های سرمایه‌‌گذاری، صندوق‌های سرمایه‌گذاری مشترک، صندوق‌های شاخصی، ETFها و سبدهای اختصاصی به‌کار می‌رود.

NAV صدور
ارزش هر واحد صندوق را نشان می‌دهد. در واقع وجهی است که باید بابت خرید هر واحد در صندوق های مبتنی بر صدور و ابطال، پرداخت شود.

 NAV ابطال
وجهی است که پس از انصراف از سرمایه گذاری در صندوق های مبتنی بر صدور و ابطال به ازای هر واحد به سرمایه گذار پرداخت می‌شود.
NAV آماری
در شرایط مشخصی مانند ایجاد صف فروش سنگین بر روی برخی از دارایی‌های صندوق برای مدت طولانی، مدیران صندوق‌ها می‌توانند قیمت برخی از سهم‌های موجود در سبد سرمایه گذاری خود را تعدیل کنند. به ارزش خالص دارایی گزارش‌شده در این حالت NAV آماری گفته می‌شود.

قیمت صدور و قیمت ابطال
در بازار سهام و یا دیگر بازارهای سرمایه‌گذاری از واژه های خرید و یا فروش استفاده می‌شود، در صورتی که در صندوق‌های سرمایه‌گذاری از «صدور» معادل «خرید» و از واژه «ابطال» به معنی «فروش» واحدهای سرمایه‌گذاری استفاده می‌شود.

واحد سرمایه‌ گذاری (unit)
کوچکترین بخش قابل معامله (خرید و فروش) در صندوق‌های سرمایه‌گذاری است. به عنوان مثال ما برای سرمایه‌گذاری در اکثر صندوق‌ها باید حداقل یک واحد سرمایه‌گذاری در صندوق را خریداری کنیم.

اختتیارات قانونی سازمان در خصوص صندوق
1. صدور تعلیق و لغو مجوز تاسیس صندوق های سرمایه گذاری
2. تصویب اساسنامه صندوق های سرمایه گذاری
3. ثبت صندوق های سرمایه گذاری به عنوان یک نهاد
4. تصویب موضوع فعالیت صندوق های سرمایه گذاری در اساسنامه آن
5. تعیین نحوه گزارش­دهی و نوع گزارش های ویژه حسابرس صندوق های سرمایه گذاری
6. تایید صلاحیت حرفه ای مدیران صندوق­های سرمایه گذاری

مراحل تاسیس صندوق
1. موافقت اصولی     2. اساسنامه     3. امیدنامه
مجامع
گردهمایی سهامداران و مدیران که به‌منظور تصمیم‌گیری درباره مسائل مهم شرکت برگزار می‌گردد، مجمع عمومی اطلاق می‌شود. مجامع شرکت‌ها معمولا باید سالی یک‌بار، یا آن‌طور که در اساسنامه پیش‌بینی‌شده است، برای رسیدگی به ترازنامه و صورت سود و زیان سال مالی قبل و صورت دارایی و مطالبات شرکت و صورتحساب دوره عملکرد دوره‌ای شرکت و رسیدگی به گزارش مدیران، اعضای هیئت‌مدیره، بازرسان و سایر امور مربوط به حساب‌های سال مالی تشکیل شود.



مجمع عمومی موسس
مجمع عمومی موسس در زمان تاسیس شرکت برگزار می‌شود. هدف از برگزاری این مجمع، تعیین اولین مدیران و بازرسان شرکت، تصویب اساسنامه و… است. این مجمع تنها یک‌بار و در همان زمان شروع فعالیت شرکت برگزار می‌شود.
وظایف مجمع عمومی موسس
    • رسیدگی به گزارش مؤسسین و تصویب آن و احراز پذیره‌نویسی کلیه سهام شرکت و تأدیه مبالغ لازم
    • تصویب طرح اساسنامه شرکت و در صورت لزوم اصلاح آن
    • تصویب اولین مدیران و بازرس یا بازرسان شرکت
    • تعیین روزنامه کثیرالانتشاری که دعوت و اطلاعیه‌ها تا تشکیل اولین مجمع عمومی عادی از طریق آن برای سهامداران منتشر خواهد شد.
گزارش موسسین باید حداقل پنج روز قبل از تشکیل ‌مجمع عمومی موسس در محلی که در آگهی دعوت مجمع تعیین ‌شده، برای مراجعه پذیره‌نویسان سهام آماده باشد.

مجمع عادی سالیانه
مجمع عمومی عادی سالیانه یکی از مهم‌ترین مجامع شرکت‌ها محسوب می‌شود. هدف از برگزاری این مجمع تصویب صورت‌های مالی، بررسی گزارش مدیران و بازرسان شرکت و انتخاب آن‌ها برای دو سال آینده و همچنین تصویب میزان سود نقدی تقسیمی بین سهامداران است. این مجمع تنها یک بار در سال برگزار می‌شود و طبق قانون تجارت، شرکت‌ها موظفند حداکثر 4 ماه پس از پایان سال مالی، مجمع عمومی عادی سالیانه را برگزار کنند. ‌مجمع عمومی عادی با حضور حداقل بیش از نیمی از سهامداران به نسبت تعداد سهام رسمیت می‌یابد و تصمیمات همواره با اکثریت نصف به‌علاوه یک آراء حاضر در جلسه رسمی معتبر خواهد بود.
مهلت قانونی تشکیل مجمع‌عمومی عادی سالیانه طبق قانون تجارت حداکثر چهار ماه پس از پایان سال مالی شرکت است.
وظایف مجمع عادی سالیانه
    • رسیدگی و اتخاذ تصمیم درباره کلیه امور جاری شرکت غیر از آنچه که در صلاحیت مجامع عمومی موسس یا فوق العاده
    • رسیدگی به ترازنامه و حساب سود و زیان سال مالی قبل و صورت دارایی
    • انتخاب مدیران و بازرس یا بازرسان
    • تصویب ترازنامه و دستور تقسیم سود بین صاحبان سهام
    • تعیین روزنامه کثیرالانتشاری که آگهی ها و اطلاعیه های شرکت تا مجمع عمومی عادی سال بعد در آن انتشار خواهد یافت

مجمع‌عمومی فوق العاده
به‌جز مجمع سالیانه، هر مجمع دیگری که توسط شرکت برگزار شود، مجمع فوق العاده نام دارد. ین مجمع در صورت نیاز و در شرایط خاص که نیاز به تصمیم‌گیری فوری در شرکت احساس می‌شود و یا با تصمیم هیئت‌مدیره می‌تواند در هر زمانی تشکیل شود. در مجمع عمومی فوق العاده دارندگان بیش از نصف سهامی که حق رأی دارند، باید حاضر باشند. تصمیمات مجمع همواره با اکثریت دوسوم آراء حاضر در جلسه رسمی معتبر خواهد بود.
وظایف مجمع‌عمومی فوق العاده
رسیدگی به موضوعاتی که در صلاحیت مجمع عمومی عادی نیست. این موضوعات عبارتند از :
    • تغییر اساسنامه شرکت
    • تغییر سرمایه شرکت(افزایش یا کاهش سرمایه)
    • انحلال قبل از موعد شرکت
    • تغییر نام یا محل شرکت
    • تغییر موضوع شرکت
    • تغییر در تعداد مدیران و مدت خدمت آن‌ها
    • مجوز انتشار اوراق مشارکت

مجمع عمومی عادی به‌طور فوق‌العاده
مجمع عمومی عادی به‌طور فوق‌العاده تفاوت خاصی با مجمع عمومی عادی سالیانه ندارد. تنها تفاوت این مجمع با مجمع عادی سالیانه در زمان برگزاری آن است. مجمع عادی به‌طور فوق‌العاده در زمانی غیر از زمان تعیین شده در اساسنامه شرکت، تشکیل می‌شود.
مجمع عادی سالیانه و مجمع عادی به‌طور فوق‌العاده در صورتی به رسمیت شناخته می‌شود که سهامداران حداقل 50 درصد از سهام شرکت در مجمع حضور داشته باشند. در صورت عدم حضور صاحبان سهام، مجمع برای دومین بار با دارندگان هر مقدار سهم(بیش از 15 درصد سهام) برگزار می‌شود. تصمیمات «مجمع عمومی عادی» نیز با آراء نصف به‌علاوه یک نفر از حاضرین معتبر خواهد بود.
وظایف مجمع عمومی عادی به‌طور فوق‌العاده
    • انتخاب اعضای هیئت‌مدیره
    • تغییر ترکیب سهامداران

زمان و مکان برگزاری مجمع
معمولا 10 روز قبل از برگزاری مجمع، آگهی دعوت به مجمع از طریق سامانه کدال codal.ir در اختیار سهام‌داران قرار می‌گیرد، تا سهامداران با اطمینان کامل در مورد شرکت کردن یا عدم شرکت در این جلسه، تصمیم‌گیری کنند. در مجمع عادی سالیانه علاوه بر آگهی دعوت به مجمع، گزارش‌های مالی شرکت از قبیل صورت‌های مالی سالانه حسابرسی شده به همراه کلیه یادداشت‌های پیوست آن و همچنین گزارش فعالیت هیئت مدیره و جدول زمان‌بندی پرداخت سود نقدی پیشنهادی توسط هیئت مدیره نیز منتشر می‌شود.
شرکت‌ها این مسئولیت را بر عهده دارند که زمان، تاریخ، محل تشکیل و دستور جلسه مجامع عمومی خود را در سامانه کدال، روزنامه رسمی شرکت و همچنین وبسایت شرکت اطلاع‌رسانی کنند تا سهامداران بتوانند در مورد نگهداری یا خرید و فروش سهام تصمیم‌گیری کنند.
فاصله بین نشر آگهی تا تاریخ تشکیل مجمع عمومی به هیچ عنوان نباید کمتر از 10 روز یا بیشتر از 40 روز باشد. علاوه بر این، دو روزکاری قبل از برگزاری مجمع، نماد معاملاتی شرکت در بازار متوقف می‌شود؛ بنابراین اگر قصد ندارید در مجمع شرکت کنید، باید سهام خود را پیش از این تاریخ بفروشید.
اگر قصد حضور در مجمع شرکت را دارید، باید یک روز قبل از برگزاری مجمع، به همراه کارت ملی خود به نشانی موجود در آگهی یا وبسایت شرکت مراجعه و کارت ورود به مجمع را دریافت کنید. توجه داشته باشید، هر سهامداری می‌تواند به شخص دیگری وکالت دهد تا به عنوان نماینده به جای او در مجمع حاضر شود.
علاوه بر موارد گفته شده، بهتر است بدانید در شرایط عادی معمولا دو روز کاری بعد از برگزاری مجمع شرکت، نماد معاملاتی آن شرکت بازگشایی می‌شود. البته در بعضی از مواقع مانند افزایش سرمایه‌های بیش از 20 درصدی، بازگشایی نماد تا ثبت آگهی افزایش سرمایه، به‌طول می‌انجامد. اگر در مجمع صحبت از تقسیم سود یا افزایش سرمایه باشد، نماد شرکت بدون محدودیت دامنه نوسان قیمت بازگشایی می‌شود. در غیر این صورت بازگشایی با محدودیت دامنه نوسان قیمت خواهد بود.
نکته مهم بعدی این است که اگر شما بعد از بازگشایی نماد، سهام خود را بفروشید، باز هم مشمول تصمیماتی که در مجمع گرفته شده است، هستید؛ بنابراین اگر افزایش سرمایه صورت گرفته باشد یا سود نقدی تقسیم شود، این عایدی نصیب شما نیز می‌شود.


افزایش سرمایه و انواع روش‌های آن
افزایش سرمایه یکی از راه‌های تأمین مالی شرکت‌هاست. منابع مالی جدید به‌منظور اصلاح ساختار سرمایه یا گسترش فعالیت‌های شرکت ازجمله افزایش ظرفیت تولید، راه‌اندازی طرح‌های توسعه و پروژه‌های شرکت، نوسازی ماشین آلات و… به کار گرفته می‌شود. لازم به ذکر است که هرگونه تغییر در سرمایه شرکت منحصراً در صلاحیت مجمع عمومی فوق‌العاده است. این مجمع نیز با رأی دو سوم سهامداران اعتبار خواهد داشت. در فرآیند افزایش سرمایه، محل تأمین مالی آن اهمیت دارد.
روش‌های رایج افزایش سرمایه در ایران
افزایش سرمایه از محل اندوخته یا انباشته
شرکت‌ها معمولاً کل سود به‌دست‌ آمده در طی یکسال را بین سهامداران خود تقسیم نمی‌کنند. بلکه بخشی از آن را به‌صورت سود انباشته نزد خود نگه می‌دارند. افزایش در سرمایه از محل اندوخته و انباشته به این معناست که شرکت بخشی از این سود انباشته را تبدیل به سرمایه اسمی خود می‌کند. سپس متناسب با آن، به سهامداران سهم جدید اعطا می‌کند. افزایش در سرمایه از این محل، قدرت تأمین مالی شرکت را افزایش می‌دهد. در این روش، سهامداران هیچ وجهی را به شرکت پرداخت نمی‌کنند. بنابراین شرکت مستقیماً منابع مالی جدید دریافت نمی‌کند. همچنین درصد مالکیت سهامداران نیز ثابت مانده و تغییری نمی‌­کند.
در این حالت با توجه به این که سهامدار وجهی را به شرکت پرداخت نمی‌­کند و تعداد سهام وی افزایش پیدا می‌­کند، به سهام جدید منتشر شده، سهام جایزه گفته می‌­شود. ذکر این نکته ضروری است که تنها پس از تکمیل شدن فرآیند افزایش سرمایه و اضافه شدن سهام جایزه به پرتفوی سپرده‌گذاری، فروش سهام جایزه امکان ‌پذیر است.
توجه کنید
در صورتی که بعد از مجمع افزایش سرمایه قصد فروش سهام خود را دارید توصیه می‌شود حداقل یک عدد از سهام خود را نگه دارید و نفروشید. با این اقدام، در زمان اعمال افزایش سرمایه، سهام جایزه به صورت خودکار به دارایی شما افزوده شود.
در صورت فروش کامل سهام بعد از مجمع‌، ممکن است پس از اعمال افزایش سرمایه توسط امور سهامداران شرکت و انتشار آگهی ثبت افزایش سرمایه در سایت کدال، سهام جایزه در پرتفوی سپرده‌گذاری شما نمایش داده نشود. در این شرایط ابتدا باید به درگاه یکپارچه ذی‌نفعان بازار سرمایه مراجعه نمایید. سپس از اضافه شدن سهام جایزه به دارایی‌های خود اطمینان حاصل کنید.
 در این سامانه، سهام‌ جایزه با اضافه شدن حرف «ج» به انتهای نماد اصلی مشخص می‌شود. در صورتی که فرآیند افزایش سرمایه تکمیل شده باشد، نماد مربوط به سهام جایزه حذف شده و به همین تعداد، به دارایی شما در نماد اصلی اضافه می‌شود. پس از بررسی و اطمینان از این موضوع، با مراجعه به سامانه معاملاتی کارگزاری خود، اقدام به ثبت درخواست تغییر کارگزار ناظر برای این سهم نمایید.
محاسبات

 برای مثال اگر شرکت اقدام به افزایش سرمایه 100 درصدی از محل سود انباشته کند، قیمت تئوریک سهم، نصف قیمت پیش از افزایش سرمایه خواهد شد. تعداد سهام تحت تملک هر سهامدار نیز دو برابر خواهد شد.

افزایش سرمایه از محل آورده نقدی و مطالبات حال شده
در این روش، شرکت اوراقی را تحت عنوان حق تقدم خرید سهام منتشر می‌کند. سپس با توجه به درصد مالکیت هر یک از سهامداران و نیز درصد افزایش در سرمایه، تعداد مشخصی حق تقدم در اختیار سهامداران قرار می‌دهد. دارندگان نهایی حق تقدم نیز برای تبدیل شدن حق تقدم به سهام، باید وجهی را تحت عنوان ارزش اسمی سهم، به حساب شرکت واریز نمایند. لازم به ذکر است که در بازار سرمایه ایران ارزش اسمی هر سهم مبلغ 1.000 ریال و هر اوراق 1.000.000ریال در نظر گرفته می‌شود.
از جمله مزایای روش افزایش در سرمایه از محل آورده نقدی می‌توان به ورود نقدینگی جدید به شرکت اشاره نمود. هر چند این روش افزایش در سرمایه معمولا در یک طی یک فرآیند طولانی و زمانبر انجام خواهد شد. در واقع ممکن است این فرآیند ماه‌ها به طول بیانجامد.
در این روش از افزایش سرمایه نیز ممکن است بعد از مجمع، قصد فروش سهام خود را داشته باشید اما بخواهید حق تقدم خود را به سهم تبدیل نمایید. در این صورت توصیه می‌شود در نماد اصلی، حداقل یک عدد از سهام را نگه دارید. با این اقدام، در زمان تبدیل شدن حق تقدم به سهام و اعمال آن توسط امور سهامداران شرکت، سهام به صورت خودکار به دارایی شما افزوده می‌شود.
محاسبات


افزایش در سرمایه از محل تجدید ارزیابی دارایی‌ها
در حالت عادی، دارایی‌های ثابت مشهود در ترازنامه یک شرکت، به میزان ارزش دفتری آن‌ها ثبت می‌شود. سرمایه گذاری های شرکت نیز به میزان بهای تمام شده آن ها ثبت می‌شوند. از جمله دارایی‌های ثابت مشهود می‌توان به زمین، ساختمان، ماشین‌آلات و تجهیزات و… اشاره کرد. ارزش دفتری در واقع بهای تمام‌ شده تاریخی دارایی‌های مذکور پس از کسر استهلاک انباشته است. بنابراین ارزش دفتری، نشان‌دهنده ارزش واقعی و ارزش روز آن‌ها نیست.
این مسئله خصوصاً در شرایط تورمی تأثیر خود را بیشتر نشان می‌دهد. در این شرایط ارزش واقعی (منصفانه)‌ این دارایی‌ها به مراتب بالاتر از ارزش دفتری منعکس شده در دفاتر مالی شرکت است. در چنین شرایطی شرکت به منظور اصلاح ساختار مالی خود می‌تواند اقدام به افزایش سرمایه از محل تجدید ارزیابی دارایی‌های خود کند. متناسب با افزایش سرمایه از این محل، به سهامداران سهام جایزه تعلق می‌گیرد.
نکته قابل‌توجه این است که در شرایط تورم‌های شدید، هر 3 الی 5 سال همه دارایی‌ها شامل زمین، ساختمان و ماشین آلات را مورد تجدید ارزیابی قرار می‌دهند. در این روش نقدینگی وارد شرکت نمی‌شود. ارزش ذاتی شرکت نیز تغییری نمی‌کند. معمولا استهلاک ناشی از تجدید ارزیابی دارایی‌ها نیز هزینه قابل قبول مالیاتی محسوب نمی‌شود.
محاسبات
محاسبات این روش همانند روش افزایش سرمایه از محل سود انباشته می‌باشد.


افزایش سرمایه به روش صرف سهام
چنانچه شرکتی سهام خود را به قیمتی بیشتر از قیمت اسمی آن در بازار عرضه کند، به میزان اختلاف بین قیمت اسمی و قیمت عرضه، صرف سهام گفته می‌شود. در افزایش سرمایه به روش صرف سهام، شرکت سهام خود را از طریق پذیره‌نویسی و با قیمتی بیش از قیمت اسمی به فروش می‌رساند. سپس تفاوت حاصل از قیمت فروش و قیمت اسمی را یا به حساب اندوخته منتقل می­‌کند. یا ممکن است در ازای آن، به سهامداران سابق شرکت، سهام جایزه تخصیص بدهد.

مراحل افزایش سرمایه
افزایش سرمایه شرکت‌های سهامی عام تابع قوانین و مقررات سازمان بورس و اوراق بهادار می باشد. مراحل افزایش سرمایه عبارتند از:
بخش اول: تعیین معافیت یا شمول ثبت
ﺷﺮﮐﺖ‌ﻫﺎی ﺳﻬﺎﻣﯽ ﻋﺎم، ﻗﺒﻞ از اﻗﺪام ﺑﻪ اﻧﺠﺎم اﻓﺰاﯾﺶ ﺳﺮﻣﺎﯾﻪ ﺑﺎﯾﺪ ﻧﺴﺒﺖ ﺑﻪ ﺗﻌﯿﯿﻦ وﺿﻌﯿﺖ ﻣﻌﺎﻓﯿﺖ ﯾﺎ ﻋﺪم ﻣﻌﺎﻓﯿﺖ ﺳﻬﺎم ﺟﺪﯾﺪ ﻧﺎﺷﯽ از اﻓﺰاﯾﺶ ﺳﺮﻣﺎﯾﻪ از ﺛﺒﺖ ﻧﺰد ﺳﺎزﻣﺎن ﺑﻮرس و اوراق ﺑﻬﺎدار اﻗﺪام ﻧﻤﺎﯾﻨﺪ.
بخش دوم: ﺻﺪور ﻣﺠﻮز اﻓﺰاﯾﺶ ﺳﺮﻣﺎﯾﻪ
شرکت‌هایی که نزد سازمان بورس به ثبت رسیده‌اند و یا مشمول ثبت نزد سازمان هستند، برای افزایش‌ سرمایه باید مراحل زیر را طی نمایند:
مرحله اول:
 اﻧﺘﺸﺎر ﻣﺴﺘﻘﯿﻢ ﮔﺰارش ﺗﻮﺟﯿﻬﯽ ﻫﯿﺌﺖ ﻣﺪﯾره در ﺧﺼﻮص اﻓﺰاﯾﺶ ﺳﺮﻣﺎﯾﻪ و ﮔﺰارش حسابرس و ﺑﺎزرس  ﻗﺎﻧﻮﻧﯽ در سامانه کدالانتشار
مرحله دوم:
 ارسال مدارک و مستندات افزایش‌‌ سرمایه به سازمان بورس و اوراق بهادار
مرحله سوم:
بررسی مدارک و مستندات توسط سازمان بورس و اوراق بهادار و اعلام نتیجه آن به متقاضی. نتیجه این مرحله یکی از دو حالت “ﻣﺠﻮز ﻣﻮاﻓﻘﺖ ﺑﺎ اﻧﺠﺎم اﻓﺰاﯾﺶ ﺳﺮﻣﺎﯾﻪ” ﯾﺎ “ﻋﺪم ﻣﻮاﻓﻘﺖ ﺑﺎ اﻧﺠﺎم اﻓﺰاﯾﺶ ﺳﺮﻣﺎﯾﻪ” خواهد بود.
*در صورت عدم موافقت با انجام افزایش‌ سرمایه، فرآیند خاتمه می‌یابد و در غیر این صورت، مراحل بعدی باید طی شود:
مرحله چهارم:
برگزاری مجمع عمومی فوق‌العاده یا جلسه هیئت مدیره
*در صورتی که شرکت قصد افزایش‌ در سرمایه از محل سود انباشته یا مازاد تجدید ارزیابی دارایی‌ها و یا ترکیبی از آن‌ها را داشته باشد، نیازی به طی کردن مراحل پنجم تا هفتم را ندارد و باید فرآیند را از مرحله هشتم ادامه دهد. اما اگر شرکت قصد افزایش‌ در سرمایه‌ از محل آورده نقدی سهامداران و مطالبات داشته باشد، مراحل پنجم تا هفتم را نیز باید طی کند.
مرحله پنجم:
ارسال مدارکی از جمله طرح آگهی پذیره‌نویسی سهام در دست انتشار به سازمان و تایید آگهی پذیره‌نویسی سهام توسط سازمان بورس و اوراق بهادار
مرحله ششم:
انتشار آگهی‌ پذیره‌نویسی سهام توسط شرکت و شروع دوره پذیره‌نویسی
مرحله هفتم:
در صورت عدم مشارکت کامل سهامداران در پذیره‌نویسی، شرکت باید مجوزهای عرضه عمومی حق تقدم‌های استفاده نشده را از سازمان دریافت نماید. سپس عرضه عمومی حق تقدم‌های استفاده نشده را انجام دهد.
مرحله هشتم:
شرکت باید مدارک و مستندات خود را برای تکمیل فرآیند افزایش‌ در سرمایه‌ به سازمان بورس و اوراق بهادار ارائه دهد.
مرحله نهم:
پس از دریافت تاییدیه تکمیل فرآیند افزایش در سرمایه و مجوز آن از سازمان بورس و اوراق بهادار، شرکت باید با مراجعه به اداره ثبت شرکت‌ها، نسبت به ثبت افزایش‌ سرمایه اقدام نماید.

هزینه های صندوق های سرمایه گذاری
صندوق های سرمایه­گذاری بابت مدیریت سرمایه سرمایه‌گذاران، هزینه‌هایی دارند که با جزئیات کامل و با عنوان هزینه‌های صندوق سرمایه‌ گذاری در اساسنامه و امیدنامه صندوق ذکر می‌شوند و برای اطلاع عموم روی وب سایت صندوق قرار می‌گیرند.
هزینه‌های صندوق سرمایه‌ گذاری شامل دو بخش است، بخشی از آن صرف هزینه‌های پرداختی به ارکان صندوق می‌شود که از محل دارایی‌های صندوق پرداخت می‌شود و بین تمام سرمایه‌گذاران صندوق سرشکن می‌شود، بخشی دیگر هزینه‌هایی است که صندوق باید بابت کارمزد خرید و فروش سهام به سازمان بورس بپردازد که از شخص سرمایه‌گذار دریافت می‌شود.هر کدام از هزینه‌های صندوق در اساسنامه صندوق ذکر و مقدار و نحوه محاسبه هر کدام نیز در امیدنامه آن نوشته می‌شود.
هزینه‌های صندوق سرمایه گذاری که از محل دارایی‌های صندوق پرداخت می‌شوند
این بخش از هزینه‌های صندوق سرمایه گذاری بابت همان خدماتی دریافت می‌شود که صندوق به همه سرمایه‌گذاران ارائه می‌دهد و از آنجایی که از محل دارایی‌ها پرداخت می‌شود، بین همه سرمایه‌گذاران تقسیم می‌شود و مبلغ بسیار کمی می‌شود که به آن صرفه جویی حاصل از مقیاس می‌گویند. برای هر کدام از این هزینه‌ها یک حداکثر مقدار در نظر گرفته شده است تا بیشتر از آن برداشت نشود. مهم‌ترین هزینه‌های این بخش شامل موارد زیر هستند که مقدار هر کدام در امیدنامه صندوق ذکر شده است:

هزینه‌های تاسیس
بسته به نوع صندوق حداکثر مبلغی که برای آن در نظر گرفته شده است متفاوت است و معمولا بین 2 تا 5 میلیون تومان است.

هزینه‌های برگزاری مجامع صندوق
این هزینه صرف برگزاری مجمع صندوق در طول یک سال مالی می‌شود و با ارایه مدارک و تصویب مجمع صندوق پرداخت می‌شود. این هزینه در صندوق‌های مختلف بین 500 هزار تا 5 میلیون تومان متغیر است.

کارمزد مدیر
سالانه درصدی از ارزش روزانه سهام و حق تقدم سهام، به علاوه درصدی از اوراق با درآمد ثابت  و درصدی از سود حاصل از گواهی سپرده بانکی که تحت تملک صندوق هستند، به مدیر صندوق پرداخت می‌شود. مثلا در امیدنامه صندوق سرمایه گذاری مشترک کارگزاری بانک ملی ایران اینطور نوشته شده: «سالانه 2 درصد (0.02) از ارزش روزانه سهام و حق تقدم تحت تملک صندوق به علاوه 0.3 درصد از ارزش روزانه اوراق بهادار با درآمد ثابت تحت تملک صندوق»

کارمزد متولی
کارمزد متولی که او هم یکی از ارکان صندوق است، به صورت درصدی از متوسط ارزش خالص دارایی‌های صندوق محاسبه می‌شود. مثلا درصدی که صندوق سرمایه گذاری مشترک کارگزاری بانک ملی ایران برای این رکن در نظر گرفته، سالانه 0.5 درصد یا 0.005 از متوسط روزانه ارزش خالص دارایی‌هاست و در این صندوق بین حداقل 4 میلیون تومان تا حداکثر 10 میلیون تومان متغیر است.

کارمزد ضامن نقدشوندگی
چنانچه صندوق ضامن نقدشوندگی داشته باشد، سالانه درصدی از ارزش روزانه سهام و حق تقدم تحت تملک صندوق به او پرداخت می‌شود. این مقدار چیزی حدود 2.5 درصد است.


حق‌الزحمه حسابرس
حسابرس هم یکی از ارکان صندوق است که سالانه یک مبلغ ثابت را شبیه به حقوق دریافت می‌کند. مثلا این هزینه در صندوق سرمایه گذاری مشترک پیشتاز مبلغ ثابت 10 میلیون تومان است.

حق‌الزحمه و کارمزد تصفیه صندوق
این هزینه هم به صورت درصدی از ارزش خالص دارایی‌های صندوق در آغاز دوره اولیه تصفیه محاسبه و پرداخت می‌شود.

حق پذیرش و عضویت درکانون‌ها
هر صندوق موظف است در یک سری کانون‌ها عضو شود که هزینه عضویت در این کانون‌ها از محل دارایی‌ها پرداخت می‌شود. البته مشروط بر اینکه عضویت در این کانون‌ها طبق قانون اجباری باشد یا به تصویب مجمع صندوق برسد.

هزینه دسترسی به نرم‌افزار، تارنما و خدمات پشتیبانی آن‌ها
هزینه دسترسی به نرم‌افزار صندوق، نصب و راه‌اندازی تارنمای آن و هزینه‌های پشتیبانی آن‌ها، سالانه و با ارائه مدارک مثبته و با تصویب نرخ مربوطه توسط مجمع صندوق پرداخت می‌شود.

هزینه‌های صندوق سرمایه گذاری که باید توسط سرمایه‌گذار پرداخت شود
یک سری از هزینه‌های صندوق سرمایه گذاری هم هستند که مستقیما از خود سرمایه‌گذار دریافت می‌شود. این هزینه‌ها در واقع همان کارمزد صدور و ابطال هستند.


هزینه ثابت صدور واحدهای صندوق های سرمایه گذاری
این مبلغ تقریبا برای همه صندوق‌ها یکسان است و برای صدور هر گواهی سرمایه‌گذاری مبلغ 2 هزار تومان از سرمایه‌گذار دریافت می‌شود.

هزینه ثابت ابطال واحدهای صندوق های سرمایه گذاری
این کارمزد شامل دو بخش ثابت و متغیر است که بخش ثابت آن همان مبلغ 2 هزار تومان است و بخش متغیر با توجه به تاریخ ابطال، درصدی از قیمت ابطال است. مثلا اگر تاریخ ابطال 7 روز یا کمتر با تاریخ صدور فاصله داشته باشد، 5 درصد از قیمت ابطال  به کارمزد ابطال افزوده می‌شود.
